 Af Jesper Vind Jensen@TEKSTUNCIAL:I en nedlagt kirke på Nørrebro var folk kommet for at se. I en nedlagt kirke på Nørrebro var folk kommet for at se.   Klik her for at åbne originalartiklen på Weekendavisen.dk   Der var enkelte, som blandt de mange til lørdagens byvandring og borgermøde selv husker det Nørrebro, der engang lå nord på jernbanen, inden anlæggelsen af Thomas B. Thriges Gade jævnede det meste af det med jorden.  Nu er der kun småbidder tilbage i den nordlige ende af Bredstedgade, Engelstoftsgade og på hjørnet af TBT-Gaden og Buchwaldsgade, hvor der siden forrige århundredeskifte har ligget en beværtning - nu senest dog en burgerbar.  - Er man som mig født i 1977 kender jeg kun kvarteret fra dem, der husker det, fortalte Peter Rahbæk Juel (S), borgmester, da han bød velkommen til omkring 75 tilmeldte borgere med interesse i at høre og se, hvad der var engang og hvad der kommer til at ske i området.  For som det er i dag var det også for 100 år eller mere siden et område, som skulle forbinde havnen med byen. Mellem banen og havnen ligger i dag flere uddannelsesinstitutioner, herunder HF &amp; VUC Fyn, hvor lørdagens borgermøde begyndte og sluttede, og med en byvandring rundt med blandt andet Johnny Wøllekær fra Odense Stadsarkiv som fortæller til det, vi ikke længere kan se, fordi det er revet ned for mange årtier siden.  - Folk bruger i dag udtryk som "nede ved havnen", "ved Storms Pakhus" eller "omme bag banegården" om Nørrebro, men det er efterhånden de færreste, som tænker over det Nørrebro, der var engang i byen.    Peter Rahbæk Juel (S), borgmester     Odenses "Nyhavn" på Nørrebro   Uden for Nørreport og i forlængelse af Nørregade opstod en slags forstadsbebyggelse.Det skete efter renæssancen og især i løbet af 1700-tallet. Bebyggelsen blev senere kaldt Nørrebro. Byggeriet tog fart i 1800-tallet på grund af den nye kanal og havn.  Nørrebro var den direkte vej til havnen og fik derfor stor betydning.  Mange forretninger og virksomheder skød op på Nørrebro. Jernstøberi, hvidgarveri, skråtobaksfabrik, protokolfabrik og diverse provianteringer f.eks. skibshandelen "P. Simonsen &amp; Co." i nr. 77.Fordi Nørrebro lå mellem havn og bymidte blev kvarteret naturligvis meget besøgt af søfolk. Hurtigt blev det til en odenseansk udgave af Nyhavn i København.  Et karakteristisk havnemiljø med sømænd, prostituerede, slagsmål, små hoteller, forretninger og så masser af værtshuse. For eksempel Jyden, Broen, Assam, Fatter Jahn, Sprogø, Gittes Bodega og Montmartre som under Korea-krigen fik øgenavnet "Korea", fordi der var usædvanligt mange slagsmål.  Clausens Hotel og Jernbanehotellet var eksempler på hoteller i kvarteret. Jernbanehotellet lå på hjørnet af Nørrebro og Kræmmergyden, som ikke findes mere. Hotellet blev revet ned i 1932, da man byggede etageejendommen Nørreport i funkisstil. Denne bygning blev også revet ned, da gaden skulle saneres.    Kilde: www.historiskatlas.dk     Viadukt er der stadig   Men Nørrebro begyndte faktisk ved Nørreport, som burde ligge på det sted, hvor posthuset i Dannebrogsgade i dag ligger. Viadukten under banen mellem Nørregade og det daværende Nørrebro er der stadig, men er i dag fyldt op og kunne man komme gennem den ville man ende i kælderen til posthuset.  - Folk bruger i dag udtryk som "nede ved havnen", "ved Storms Pakhus" eller "omme bag banegården" om Nørrebro, men det er efterhånden de færreste, som tænker over det Nørrebro, der var engang i byen, forklarede borgmesteren videre.  Derfor var det for ham og kommunen også vigtigt at holde et borgermøde delvist til fods undervejs i området for at få input til, hvordan et nyt Nørrebro skal være. Et område, som allerede i dag går under navnet City Campus, men det er de færreste, der har hørt det. Det henviser blandt andet til netop HF &amp; VUC Fyn og Erhvervsakademiet, som ligger i det gamle industriområde.    Nørrebro én gade   Fra stadsarkivet forklarede Johnny Wøllekær, hvordan Nørrebro oprindeligt var en forlængelse af Nørregade, men dybest set bare var én gade med flere sideveje ud fra.  - Det ér svært at finde Nørrebro i dag, men går vi 200 år tilbage forbandt kvarteret by og havnen, sagde han.  Netop derfor og i kraft af, at mange skibe lå i havnen i flere dage for at losse og laste, var Nørrebro også en handels- og værtshusgade med sømandshjem, husvildebarakken Cementenborg, prostituerede, små hoteller, og en stribe frisører, så sømændene kunne få en klipning, inden de skulle i byen, i nærheden.  Når sømændene gik i byen skete det på værtshuse som Montmartre, som før hele gadens forsvinden gik under øgenavnet Korea. Ikke fordi der var koreanere, men fordi der efter sigende var flere slagsmål på stedet end i hele Koreakrigen.  Eller sømandsværtshuset Fatter Jahn, hvor indehaveren Ditlev Jahn - senere overtog sønnen stedet - hver aften før lukketid klokken 23 kom rundt med en bitter til alle gæster. Efter sigende var det en bitter lavet på slatterne fra hele dagen, og så blev stemningen altid ekstra munter, inden folk blev sendt ud på gaden.    Et nyt Nørrebro   Det er historier, skrøner og fortællinger, som for længst er gået over i historien, og nu skal der skrives ny historie på Nørrebro.  Derfor opfordrede kommunen også deltagerne i byvandringen til med gule postit-sedler at komme med forslag til, hvordan Nørrebro kan genskabes.  Ikke til det, der var engang, men det Nørrebro, der kan komme igen og allerede er godt i gang.  Vogue-plakater og Verner Panton deler stue med Ikea-møbler, gamle vinyler og storskraldsfund i en toværelses lejlighed på Nørrebro i København.   Den 23-årige studerende Sara Deuleran har kælet for detaljerne og tænkt over tilfældighederne i en lejlighed, der leder tankerne langt væk fra en studerende på falafel-budget. Enkelhed og inspiration fra 1960erne skaber den røde tråd.      Sara Deuleran har en klar idé med sin bolig. Det skal være enkelt og grafisk i udtrykket, farverne er holdt i fortrinsvis sort, hvid og rød, og hverken kakkelborde eller hjørnesofaer vil nogensinde blive inviteret indenfor. En af Sara Deulerans største aversioner er desuden den såkaldte shabby chic-stil.    Heldig med design   »Er der noget, jeg ikke er glad for, så er det, når tingene skal se meget gamle og afskallede ud, også selvom man lige har købt dem i Føtex eller sådan noget,« siger hun.  Sara Deulerans store interesse for designermøblerne er dog ikke en helt billig fornøjelse. Eksempelvis koster en Verner Panton-lampe oftest flere tusinde kroner som ny. Men i flere tilfælde har Sara været heldig at finde tingene billigt eller endda få dem foræret. Det gælder blandt andet hendes røde spisebordsstole, som er designet af Steen Østergaard i 1968.  »Dem har jeg været så utrolig heldig at få foræret af min gode venindes forældre, som selv havde haft dem som spisebordstole i 1970erne. Det er jeg evigt taknemmelig for!« fortæller Sara.    Fik lampe fra café   Et andet af Sara Deulerans designfund er en Panthella-lampe af Verner Panton. Den fandt hun ved hjælp fra en veninde, som kendte hendes indretningssmag, til blot 350 kroner fra caféen Øens Perle på Amager i København. En café, der foruden kaffe sælger brugte møbler og andre ting til boligen.  »Godt nok er den lidt gulnet i plastikken på standeren, og jeg måtte have min far til at sætte en ny kontakt på, men til den pris var det bestemt det værd,« siger Sara med et smil.    Udseende betyder mest   Det var hverken første eller sidste gang, Sara Deuleran kunne finde på at købe en ting til hjemmet, der ikke nødvendigvis virker. At hun ofte finder designermøbler til spotpriser, betyder nemlig, at de ikke altid er i tiptop stand. Men det betyder ingenting.   Hun har blandt andet købt en fastnet-telefon formet som et sæt røde læber uden at bekymre sig spor om det faktum, at hun ikke har fastnet.  »For mig er udseendet mindst lige så vigtigt som funktionen, og jeg tror godt, jeg kunne finde på at have en lampe stående, selvom den ikke virkede, bare fordi den var pæn, men jeg kunne nok ikke finde på at have en grim lampe stående, bare fordi der manglede lys,« forklarer Sara Deuleran.  Hvis man spørger Sara Deuleran, er det slet ikke umuligt at bo lækkert og stilfuldt på et meget lille budget. Hun mener, at det i høj grad handler om at finde alternative løsninger.     Elsker Ikea   »Jeg har fundet flere af mine Ikea-møbler i Den Blå Avis, mine stålreoler er fra et byggemarked, og på Ebay.com kan man finde for eksempel plakater,« siger hun.  Netop Ikea fremhæver Sara flere gange, da hun mener, at den svenske koncern laver enkle, stilrene møbler, som ofte er inspireret af 1960ernes designere.  »Jeg elsker Ikea. Når det nye Ikea-katalog udkommer, er det for mig en højtid næsten på højde med julen. Jeg kan bruge timer i Ikea,« fortæller Sara Deuleran.    Storskrald genbruges   Det er altså de billige løsninger som Ikea og Tiger, der forhindrer, at forbruget til boligen løber løbsk. Desuden er loppemarkeder værd at stå tidligt op for, ligesom Sara ofte har benyttet sig af andres bolig-affald.  »Jeg holder altid øje med storskraldrummet i min gård, hvor jeg før har fundet noget, jeg er blevet glad for. Der er også en helt speciel glæde ved at kunne sætte pris på noget, som ellers bare skulle have været tilintetgjort,« siger Sara Deuleran.   Forbruget til hjemmet bliver dog også foreløbig holdt i stram snor. Med det budget, hun har som studerende, vil hun højst give 500-1.000 kroner for eksempelvis en lampe.   »Hvis man vel at mærke sparer lidt op.«  Den største, danske byforvandling i årtier er i fuld gang. Det er Metroselskabet som frem til 2018 graver København op i alle ender for at bygge Metro Cityringen og dens 17 nye stationer. Dette arbejde har igen og igen vakt voldsom debat. F. eks. da Metroselskabet valgte at grave et stort hjørne af Assistens Kirkegård op, eller da de benyttede samme graveteknik lige under Marmorkirken som fik et byggeri til at styrte sammen i Tyskland.  Uanset polemikken om Metrobyggeriet, så er én ting sikker: Aldrig har en dansk by fået skabt og genskabt så mange byrum på så kort tid som København under etableringen af Cityringen.  En af de mest iøjefaldende byggezoner er på Kongens Nytorv. Her har allerede siden 2002 ligget en Metrostation, men der bliver nu etableret en storstation som skal fungere som samlingspunkt for de forskellige metrolinjer. Det betyder at store dele af pladsen omkring Krinsen er blevet opgravet hvilket også har vakt opsigt. Krinsen er den indhegnede cirkel i midten af Kongens Nytorv med rytterstatuen af Christian V.  Efter elmesygen tog livet af kransen af elmetræer i 1998, blev pladsen renoveret for cirka 100 millioner kroner med støtte fra Oticon Fonden, og der blev i 2001 plantet 80 kejserlindetræer.  De blev sat i gartnermakadam hvis stenskelet med muld imellem gør det lettere for træets rødder at brede sig. Det var da også tanken at de skulle stå og folde sig ud i hundrede år. I stedet kom de til at stå der i blot ti.  Sådan er det at bygge by I Københavns Kommunes Center for Anlæg og Udbud mener projektleder Jørgen Poulstrup dog ikke at kommunen har handlet forkert. Han understreger at Krinsen vil få det præcist samme udtryk som efter renoveringen fra 2001. Hvis man havde taget en tidsmaskine efter plantningen af lindetræerne i 2001 og fløjet frem til f. eks. 2025, så ville man ikke kunne se at der havde været et metrobyggeri. Eneste forskel ville være ventilationsskaktene anlagt i jordplan for ikke at forstyrre pladsens visuelle udtryk.  Samtidig mener han langt fra at der er tale om at den ene hånd ikke ved hvad den anden laver i kommunen.  Sådan er det nu engang at bygge by. Hvis du sætter dig ned og venter på at hver eneste interesser er blevet hørt, så kommer du aldrig til at grave et hul. I dette tilfælde tilbød en fond at medfinansiere renoveringen af Kongens Nytorv omkring årtusindskiftet. Samtidig beslutter Københavns Kommune, Frederiksberg Kommune og staten i 2002 et helt andet sted at gå i gang med det indledende arbejde til at få etableret en cityring som jo først i 2007 blev vedtaget ved lov," fortæller Jørgen Poulstrup.  Byen er simpelthen blevet så stor at den har fået sit eget liv, og i disse dage banker metrobyggeriet blodet hurtigere rundt end nogensinde før. Jørgen Poulstrup nævner også et andet eksempel på at metrobyggeriets store linjer har skåret andre byrumsprojekter over, og hvor kommunens byplanlæggere igen har måttet forholde sig til byens foranderlige væsen.  I 2006-2007 var Nørrebroparken i færd med at blive renoveret da det blev klar at metrobyggeriet ville komme til at lægge beslag på en del af arealet. Her spurgte kommunen de lokale borgere om de ønskede at se parken bygget færdig selv om dele af Nørrebroparken alligevel skulle graves op igen tre år senere.  Det svarede de ja til og har således kunnet nyde den færdige park i et par år inden Metroselskabet rykkede ind.  Og metroen rykker hurtigt.  Metrobyggeriets parter har lovet hinanden at det massive anlægsprojektet skal afsluttes inden for den aftalte tidsramme.  Derfor har Teknik &amp; Miljøforvaltningen valgt at ansætte Jørgen Poulstrup som koordinator til netop at sørge for at alle godkendelser og tilladelser til anlægsarbejdet falder så hurtigt som muligt.  De hemmelige træer Kejserlindetræerne var ti år gamle da de blev plantet på Krinsen i 2001. Her stod de i ti år inden de for nyligt blev fjernet i forbindelse med det nye metrobyggeri. Det er i sig selv en sørgelig begivenhed for en forsker som seniorkonsulent Palle Kristoffersen fra Skov &amp; Landskab på Københavns Universitet, men den udgør også en unik mulighed for at undersøge store træers udvikling i bymæssige omgivelser, en mulighed som ikke er set før på verdensplan.  Det ville være et meget dyrt forskningseksperiment at udføre hvis træerne ikke alligevel skulle væk," fortalte Palle Kristoffersen til Berlingske da 11 af lindetræerne blev fældet midt i november 2011 og overdraget til Skov &amp; Landskab.  I foråret forventer Palle Kristoffersen at have de første resultater af de mange undersøgelser som de fældede træer står over for. Bl. a. vil forskerne se på hvor effektiv gartnermakadammen har været. I perioden på Krinsen er træerne vokset cirka 2,5 meter.  Det er dog ikke alle kejserlindene som har måttet lade livet. 52 af træerne er blevet gravet op af Nordisk Træflyt &amp; Træpleje og flyttet med hele rodklumpen. Ifølge både DR og Berlingske bliver træerne nu opbevaret ' et hemmeligt sted', men træerne er faktisk bare blevet overdraget til Miljøpunkt Nørrebro.  Det gælder i øvrigt alle træer som skal fjernes i forbindelse med byggeriet på alle 17 nye metrostationer. Aftalen er indgået mellem Metroselskabet, Københavns Kommunes Center for Anlæg og Udbud.  Den aftale er centerleder Erik Jørgensen rigtig glad for: Her på Nørrebro har vi enormt få træer, og vi ser en enorm værdi i hvert eneste træ. Vi har derfor i en håndfuld år prøvet at få fingre i så mange træer som muligt der ellers ville have ladet livet i forbindelse med diverse byggeprojekter," siger Erik Jørgensen.  Plantet rundt om i byen Ved næsten hver eneste af de 17 metrostationer står en mængde træer som Miljøpunkt Nørrebro altså har fået lov til at finde et nyt hjem til.  Idéen til den store aftale kom da ekspropriationskommissionen for metrobyggeriet valgte at tage et hjørne af Assistens Kirkegård.  Vi sagde at det kunne simpelthen ikke være rigtigt og prøvede forgæves at få lov til at få træerne. Men der lå jo mange lig derinde, i tre-fire lag oven på hinanden, så der er ikke noget at sige til at vi ikke fik lov til at køre rundt i byen med knogler i jordklumpen.  Til gengæld havde Metroselskabet en fredsskov ved Vasbygade i Københavns Sydhavn som også skulle ryddes, og det var de første træer vi fik," forklarer Erik Jørgensen.  Disse træer -og mange andre -er nu blevet plantet overalt i Københavnsområdet, hos børnehaver, skoler, golfbaner og hos private folk. I modsætning til markedsprisen for træer i denne størrelse, som Miljøpunkt Nørrebro anslår til 25.000 kroner, blev disse træer solgt til samme pris som det kostede at flytte dem, nemlig 3.950 kroner pr. træ inklusiv plantning. Det gælder også træerne fra Kongens Nytorv.  Store træer, stor debat Det er dog ikke alle der er begejstrede for denne løsning.  Specielt seniorforsker Palle Kristoffersen er meget skarp i sin kritik af initiativet.  Jamen det her, det kan man bare ikke. Man kan godt flytte et træ af den størrelse, men det kommer til at gå ud på et tidspunkt. Jeg ved at bl. a. By &amp; Havn er blevet tilbudt at købe træer af Miljøpunkt Nørrebro til en tiendedel af den rigtige pris fra en planteskole, men jeg har gjort det helt klart at de skulle sige nej tak. Rent fagligt er det fuldstændigt sindssygt. Problemet er jo også at når træerne begynder at gå ud hos kunderne, så breder der sig en lægmandsholdning om at man ikke kan plante store træer," understreger Kristoffersen.  Den holdning bliver også delt i Københavns Kommune.  Her har Center for Park og Natur pænt sagt nej tak til at modtage de store, opgravede bytræer. Kommunen vil hellere plante mindre træer der kommer fra planteskoler.  Kvalitetschef i Københavns Kommunes Center for Park og Natur, Jens Ole Juul, forklarer: Vi har god erfaring med at plante skolede træer. Den metode er opdyrket og gennemprøvet gennem mange år, og den er vi fortrolig med og den giver store veludviklede bytræer.  Oftest kan vi indkøbe og plante træer billigere på den måde end ved at flytte dem med træspade, så for os er det både kvalitativt og økonomisk mere fordelagtigt at plante skolede træer. I forhold til den metode som Miljøpunkt Nørrebro bruger til at grave træerne op, er vi lidt mere usikre. Men vi er blevet tilbudt meget store træer, der oftest får skåret store hæfterødder af, og selv om vi ikke ved hvad der sker på sigt, kan vi godt frygte at beskadigede rødder er den bedste måde at få svampeinficeret træet på." Grunden til at kommunen kan få billigere træer er at de slet ikke ønsker træer i den størrelse som Miljøpunkt Nørrebro graver op for tiden.  Vi planter generelt ikke meget store træer i kommunen," forklarer Jens Ole Juul.  Vi vil hellere plante i størrelserne 18/ 20 og 20/ 25 som vi kan beskære tidligt så de får så små og få snit ved etableringsplejen.  Desuden giver det os også en rodvolumen som vi kan styre, og et voksested hvor træets rødder kan få lov til at udvikle sig. Jeg kan ikke udtale mig om den konkrete opgravning på Kongens Nytorv, men hvis man skærer store hæfterødder over, så vil jeg helst ikke have noget at gøre med træet bagefter. Vi er usikre på om man på den måde får plantet et risikotræ, og efter dommen i forbindelse med det væltede bøgetræ i Fælledparken på Østerbro har vi fået øget fokus på ikke at beskadige hæfterødderne." Forstår ikke skepsis Forskerens og kommunens skepsis over for genplantning af de store træer forstår centerleder Erik Jørgensen fra Miljøpunkt Nørrebro ikke: Jeg har ikke anden forklaring end at de må have investeret i en planteskole. Men spøg til side, det er en meget konservativ holdning. Vi har genplantet omkring 300 træer hos et væld af kunder i de sidste fire år, og vi har endnu ikke fået besked om at et eneste træ skulle være gået ud. Vi fortæller kunderne at de skal regne med at 98 ud af 100 træer klarer flytningen fint og tilbyder dem også at tegne en forsikring på 300 kroner for træet. Så får de ganske enkelt et nyt hvis det går ud," fortæller Erik Jørgensen.  Og hvis man skal tro på direktør Jesper Nielsen fra Nordisk Træflyt &amp; Træpleje, så kan Miljøpunkt Nørrebro roligt sælge disse forsikringer. Da rødderne på træerne fra Kongens Nytorv næsten ikke led nogen skade ved opgravningen, vil han faktisk gå så langt som til at garantere at disse overlever.  Vi ramte simpelthen ikke rødderne på træerne derinde.  Derfor kan jeg med hundrede procents sikkerhed sige at de kommer til at klare sig. Det er i hvert fald ikke flytningen der bliver problemet. Igennem 25 år har vi flyttet omkring 6.000 træer med stammeomkreds på op til 75 cm, og har holdt øje med dem. Det er på den baggrund at vi kan sige at 98 ud af 100 træer overlever flytningen, og de sidste 2 kan jo være gået ud på grund af alt muligt andet." Det var ' mine' træer At 98 ud af 100 træer overlever er også den besked som den navnkundige forsvarsadvokat Merethe Stagetorn fik da hun inden jul købte 12 af lindetræerne fra Kongens Nytorv til sin private bolig. Hun havde derfor ingen betænkeligheder ved at benytte sig af Miljøpunkt Nørrebros tilbud.  Jeg har færdedes meget på Kongens Nytorv og har på en måde altid syntes at de i gåseøjne var mine træer. De bliver flyttet ud til mig med 3 tons jordklump, og jeg er indstillet på at de nok står i stampe i tre år, før de får fat," fortæller Merete Stagetorn der håber på at hendes nye kejserlindetræer kan nå at komme i jorden inden frosten kommer takket været den milde vinter.  Den ansvarlige for træprojektet på Kongens Nytorv, Jørgen Dahl Madsen, ser intet galt i den vurdering som kunder som Merethe Stagetorn får. Vi bevæger os jo ikke i blinde. Vi har de praktiske erfaringer, så vi lover ikke noget som vi ikke kan holde. På Kongens Nytorv lavede vi bl. a. en prøveopgravning og tog et test-træ op. Her var der praktisk talt ingen rødder som stak ud af den jordklump vi gravede op sammen med træet. De har åbenbart ikke bredt sig nævneværdigt ud under belægningen, og et uskadt rodnet giver en god mulighed for overlevelse. Og desuden har alle træer fra Krinsen fået beskåret kronen, så den svarede til størrelsen på rodnettet, inden de blev gravet op. Det øger også sandsynligheden for, at de overlever," forklarer Jørgen Dahl Madsen.  Med en vis skepsis Græsrodsinitiativet fra Miljøpunkt Nørrebro møder mest hovedrysten fra planteskoleejer Jørn Jørgensen fra P. Kortegaards Planteskole, men han vil dog ikke afskrive metoden fuldstændig.  Man har lov til en vis skepsis i forhold til succeskriterierne.  Der er jo en grund til at man planter om med visse intervaller på planteskolerne.  Men hvis man kan tilbyde træerne meget gode forhold, så kan de godt etablere sig. Og det er godt at de har beskåret kronen, så der er genskabt en balance mellem top og rødder," siger Jørn Jørgensen.  Han understreger dog at den hellige grav ikke er velforvaret bare fordi træet springer ud året efter genplantningen.  Det er først andet år at man kan begynde at sige noget om om man har fat i den lange ende.  Miljøpunkt Nørrebro har plantet omkring 300 træer siden initiativets begyndelse og har endnu ikke fået henvendelser fra utilfredse kunder.  Men mon ikke der bliver holdt et ekstra vågent øje med de træer som i disse år bliver genplantet i kølvandet på metrobyggeriet?.    FLYTNING AF STORE TRÆER   Træerne fra metrobyggeriet er flyttet af Nordisk Træflyt &amp; Træpleje med en såkaldt hydraulisk træspade -en metode der blev udviklet i USA i 1960' erne.   Maskinens hydrauliske spader stikkes i jorden på det sted hvor kunden ønsker at placere et træ. Med spaderne i jorden løftes jordklumpen op, køres bort og deponeres.   Herefter køres der til det træ man ønsker flyttet. Med træet placeret i centrum af de 6 spader trykkes de enkelte spader i jorden én efter én. Hullet med denne træspade bliver 2,2 meter i diameter og 1,8 meter i dybden.   Når alle spader er helt nede i jorden, løftes træet med op til 3 tons jordklump. Eventuelle rødder der strækker sig længere ud end klumpen, skæres over. De skarpe spader skærer rødderne over i et skarpt snit som giver den mindst mulige sårflade, understreger firmaet.   Træet køres nu til den ønskede placering hvor det sænkes i det hul som tidligere er gravet med den samme træspade.  Træklumpen passer derfor som hånd i handske, og klumpens masse er så stor at opbinding ikke er påkrævet.  Kilde: www.traeflytning.dk.    MILJØPUNKT OG LOKALUDVALG    Siden 2002 har Københavns Kommune støttet det lokale miljøarbejde gennem såkaldte Agenda 21-centre og satellitter i otte ud af de daværende femten bydele.   Politikerne besluttede i 2007 at udbrede det lokale miljøarbejde til samtlige bydele i København, og de gjorde den årlige støtte til en permanent driftsbevilling. I 2009 oprettedes de sidste centre, og de skiftede navn fra bl. a. Agenda 21 til det fælles ' Miljøpunkt'.   I forbindelse med kommunens budget for 2012 har politikerne besluttet at sammenlægge Miljøpunkter og lokaludvalg.  Det er derfor de københavnske lokaludvalg som nu varetager opgaven med at sætte fokus på miljøspørgsmål i lokalområdet og understøtte det lokale miljøarbejde.  Kilde: www.kk.dk.    SE SELV STORE FLYTTEDE TRÆER   Hvis nogen er interesserede i at se hvordan store bytræer -der har stået i en længere årrække uden omplantning og pludselig bliver flyttet -klarer sig, kan de eksempelvis tage:  De Gamles By på Nørrebro. Her blev syv lindetræer plantet foran kantinen efter at være blevet fjernet fra Nørre Allé. De har i april 2012 stået i De Gamles By i fem år. Indtil videre klarer de sig fint som det ses til venstre.   Ørestaden på Amager. På højre side af Ørestad Boulevard -mellem Bella Center og Fields -ligger en park hvor Miljøpunkt Nørrebro har plantet 100 træer. De 15 største træer stammer fra metroens område ved Sydhavnen hvor de har stået i 25 år uden omplantning. For tre år siden skulle der laves fjernvarme på arealet, så Miljøpunkt Nørrebro, der på det tidspunkt havde fået træerne, måtte grave i alt 225 træer op og flytte dem ti meter. Året efter -i vinteren 2009-2010 -blev træerne så gravet op igen og plantet i den forblæste Ørestad. Den kommende vækstsæson er altså den anden siden genplantningen i Ørestaden og den tredje siden den første genplantning.   Nørrebro-området mellem den berygtede Mjølnerparken og Bispebjerg Station. Her blev 20 opgravede træer med en diameter på 20-30 cm, primært lindetræer, men også kastanje, genplantet for to år siden. Dette areal som i dag ejes af DSB, får kommunen tilbage når etableringen af en aktivitetspark i området er færdigt. Så bliver kommunen alligevel ejer af nogle af de opgravede træer som de ellers har takket nej til. Til foråret skal de 20 træer endda graves op igen og placeres et andet sted på samme areal. Her vil tiden give et praj om hvorvidt kommunens beslutning var for konservativ eller helt korrekt.  FERNISERING: Indre såvel som ydre Nørrebro er blevet bundet sammen og splittet ad i billedkunstneren Allan Ottes værk ' Nørrebro Udtræk', som nørrebroerne kan se for første gang i sin fulde længde på ti meter, når der er fernisering på Nørrebro Teater på fredag.  Det er nemlig Nørrebro Teater, som har bestilt denne hyldest til Nørrebro hos Allan Otte.  Han er kendt for sine landskabsmalerier, men han har hidtil skildret provinsen og ' Nørrebro Udtræk' er faktisk første gang han har portrætteret byrummet.  Selve værket viser den mangfoldige og brogede bydel i en ti meter lang ' strækning', der som Nørrebrogade løber mellem indre og ydre Nørrebro.  Men andre dele af Nørrebro er også trukket sammen og sat forskelligt sammen, så alt er genkendeligt, men samtidig forskudt. For eksempel støder Føtex nu op til Assistens Kirkegård.  » Jeg maler lidt som i Tarantinos Pulp Fiction. Der er en begyndelse, en midte og en slutning, men ikke nødvendigvis i den rækkefælge, « har Allan Otte tidligere udtalt, og det passer altså også på ' Nørrebro Udtræk'.  BILLEDKUNST. Fernisering, Nørrebro Teater, Ravnsborggade 3,Nørrebro. Fredag 14. marts fra klokken 17-19 Alle er velkomne.  Der var enkelte, som blandt de mange til lørdagens byvandring og borgermøde selv husker det Nørrebro, der engang lå nord på jernbanen, inden anlæggelsen af Thomas B. Thriges Gade jævnede det meste af det med jorden.  Nu er der kun småbidder tilbage i den nordlige ende af Bredstedgade, Engelstoftsgade og på hjørnet af TBT-Gaden og Buchwaldsgade, hvor der siden forrige århundredeskifte har ligget en beværtning -nu senest dog en burgerbar.  -Er man som mig født i 1977 kender jeg kun kvarteret fra dem, der husker det, fortalte Peter Rahbæk Juel (S), borgmester, da han bød velkommen til omkring 75 tilmeldte borgere med interesse i at høre og se, hvad der var engang og hvad der kommer til at ske i området.  For som det er i dag var det også for 100 år eller mere siden et område, som skulle forbinde havnen med byen.  Mellem banen og havnen ligger i dag flere uddannelsesinstitutioner, herunder HF &amp; VUC Fyn, hvor lørdagens borgermøde begyndte og sluttede, og med en byvandring rundt med blandt andet Johnny Wøllekær fra Odense Stadsarkiv som fortæller til det, vi ikke længere kan se, fordi det er revet ned for mange årtier siden.    Viadukt er der stadig   Men Nørrebro begyndte faktisk ved Nørreport, som burde ligge på det sted, hvor posthuset i Dannebrogsgade i dag ligger. Viadukten under banen mellem Nørregade og det daværende Nørrebro er der stadig, men er i dag fyldt op og kunne man komme gennem den ville man ende i kælderen til posthuset.  -Folk bruger i dag udtryk som " nede ved havnen", " ved Storms Pakhus" eller " omme bag banegården" om Nørrebro, men det er efterhånden de færreste, som tænker over det Nørrebro, der var engang i byen, forklarede borgmesteren videre.  Derfor var det for ham og kommunen også vigtigt at holde et borgermøde delvist til fods undervejs i området for at få input til, hvordan et nyt Nørrebro skal være. Et område, som allerede i dag går under navnet City Campus, men det er de færreste, der har hørt det. Det henviser blandt andet til netop HF &amp; VUC Fyn og Erhvervsakademiet, som ligger i det gamle industriområde.    Nørrebro én gade   Fra stadsarkivet forklarede Johnny Wøllekær, hvordan Nørrebro oprindeligt var en forlængelse af Nørregade, men dybest set bare var én gade med flere sideveje ud fra.  -Det ér svært at finde Nørrebro i dag, men går vi 200 år tilbage forbandt kvarteret by og havnen, sagde han.  Netop derfor og i kraftaf, at mange skibe lå i havnen i flere dage for at losse og laste, var Nørrebro også en handels-og værtshusgade med sømandshjem, husvildebarakken Cementenborg, prostituerede, små hoteller, og en stribe frisører, så sømændene kunne få en klipning, inden de skulle i byen, i nærheden.  Når sømændene gik i byen skete det på værtshuse som Montmartre, som før hele gadens forsvinden gik under øgenavnet Korea. Ikke fordi der var koreanere, men fordi der efter sigende var flere slagsmål på stedet end i hele Koreakrigen.  Eller sømandsværtshuset Fatter Jahn, hvor indehaveren Ditlev Jahn -senere overtog sønnen stedet -hver aften før lukketid klokken 23 kom rundt med en bitter til alle gæster. Efter sigende var det en bitter lavet på slatterne fra hele dagen, og så blev stemningen altid ekstra munter, inden folk blev sendt ud på gaden.    Et nyt Nørrebro   Det er historier, skrøner og fortællinger, som for længst er gået over i historien, og nu skal der skrives ny historie på Nørrebro.  Derfor opfordrede kommunen også deltagerne i byvandringen til med gule postit-sedler at komme med forslag til, hvordan Nørrebro kan genskabes.  Ikke til det, der var engang, men det Nørrebro, der kan komme igen og allerede er godt i gang.    Fakta OdENsEs " NyhaVN" på NørrEbrO   Uden for Nørreport og i forlængelse af Nørregade opstod en slags forstadsbebyggelse.  Det skete efter renæssancen og især i løbet af 1700-tallet.  Bebyggelsen blev senere kaldt Nørrebro. Byggeriet tog fart i 1800-tallet på grund af den nye kanal og havn.  Nørrebro var den direkte vej til havnen og fik derfor stor betydning.  Mange forretninger og virksomheder skød op på Nørrebro.  Jernstøberi, hvidgarveri, skråtobaksfabrik, protokolfabrik og diverse provianteringer f. eks. skibshandelen " P. Simonsen &amp; Co." i nr. 77.  Fordi Nørrebro lå mellem havn og bymidte blev kvarteret naturligvis meget besøgt af søfolk. Hurtigt blev det til en odenseansk udgave af Nyhavn i København.  Et karakteristisk havnemiljø med sømænd, prostituerede, slagsmål, små hoteller, forretninger og så masser af værtshuse. For eksempel Jyden, Broen, Assam, Fatter Jahn, Sprogø, Gittes Bodega og Montmartre som under Korea-krigen fik øgenavnet " Korea", fordi der var usædvanligt mange slagsmål.  Clausens Hotel og Jernbanehotellet var eksempler på hoteller i kvarteret. Jernbanehotellet lå på hjørnet af Nørrebro og Kræmmergyden, som ikke findes mere. Hotellet blev revet ned i 1932, da man byggede etageejendommen Nørreport i funkisstil. Denne bygning blev også revet ned, da gaden skulle saneres.  Kilde: www.historiskatlas.dk.  ODENSE: Det er ikke, fordi han vil genoplive det gamle Nørrebro med rå værtshuse og hårdtslående sømænd.  Når borgmester Peter Rahbæk Juel (S) vil lade Nørrebro-navnet vende tilbage som betegnelse for området mellem havn og by med blandt andet postterminalen, Storms Pakhus, Tietgen, skattecenteret og jernbanemuseet som markante bygninger, handler det mest om at gribe muligheden for at udvikle et kvarter så tæt på bymidten og hive den historiske identitet ind i arbejdet med at skabe en ny en af slagsen.  -Navnet Nørrebro gør det selvfølgelig ikke alene, understreger borgmesteren.  -Men det her område fortjener at blive udviklet. Det er blevet kørt over af Thomas B. Thriges Gade og er meget usammenhængende. Med Byens Bro og Storms Pakhus står mange nu og betragter området, og med den beliggenhed er det oplagt at prøve at udvikle det og få skabt en sammenhængende bydel, mener han.  Og det skal altså ske med udgangspunkt i Nørrebro, som var navnet både på selve kvarteret og på den vej, området samlede sig omkring.  -Vi skal ikke genopbygge det gamle Nørrebro, selv om det har samme funktion i dag med at binde byen og havnen sammen. Men historien og rødderne siger noget om, hvor vi er fra, og det er det bedste afsæt for at finde ud af, hvor vi skal hen, synes Peter Rahbæk Juel.  -Derfor skal vi se på, hvad områdets historiske identitet er, og hvad den fremtidige identitet så skal være.  Hvad mener du, den identitet skal indeholde? -Jeg har ikke svaret på det.  Det skal andre være med til at finde. Derfor håber jeg, at odenseanere, der kan huske kvarteret, vil dele deres oplevelser og minder og sætte liv og stemmer til historien, opfordrer Rahbæk Juel.    Stalinistisk rædsel   Det skal for eksempel ske på et borgermøde i januar, hvor politikere og fagfolk vil være klar til både at lytte og levere egne ord og viden om området.  -Det er vigtigt at få bragt beboere og alle byhistoriske entusiaster på banen, for man kan ikke bare bestille en identitet i et område, konstaterer Peter Rahbæk Juel.  Selv håber han, at der bliver plads til både mere erhvervsliv og flere boliger, men om der skal bygges nyt eller rokeres og renoveres på det eksisterende, vil han ikke lægge sig fast på.  -Vi er tidligt i processen, og det vil jeg godt lade stå åbent.  Vi er afhængige af, at private investorer vil være med, men det bliver nemmere med en klar plan, og beliggenheden er fantastisk.  En enkelt, men stor bygning i området håber han imidlertid vil undergå en forvandling.  -Skattehuset og Tietgen fejler ikke noget. Men postterminalen står tilbage som et rædsel og et minde om stalinistisk arkitektur fra den forkerte side af jerntæppet, og det vil glæde mig, hvis vi kan få udviklet den, påpeger Rahbæk Juel.  Efter januars borgermøde og byvandring er det ambitionen, at en udviklingsplan for det nye Nørrebro i løbet af marts eller april skal behandles og besluttes politisk.  Og så skal man formentlig ruste sig med et årtis tålmodighed, før det nye Nørrebro har fundet form og identitet, lyder borgmestervurderingen.  Peter Rahbæk Juel håber i øvrigt, at den kommende tids snak om netop identitet måske kan smitte af og inspirere i andre bidder af byen.  -Det kan være interessant at tage snakken også i andre bydele og og forstæder, mener han.  -Hvad er det for en identitet, der gør områderne særlige? Sådan en diskussion kan give værdi og en retning til os som politikere, når vi skal tage beslutning om nye tiltag.    FAKTA KORT FORTALT OM BORGERMØDET   Det kommunale borgermøde om det nye Nørrebro planlægges til lørdag den 19. januar klokken 11 til 13.  Det vil foregå i området og rumme både en gåtur i gaderne, muligheden for at møde politikere og fagfolk med forstand på såvel historien som de nye planer og også chancen for at levere minder fra det gamle Nørrebro og idéer til det nye.  Flere informationer om borgermødet og om tilmelding følger efter nytår.  Det er ikke, fordi han vil genoplive det gamle Nørrebro med rå værtshuse og hårdtslående sømænd.  Når borgmester Peter Rahbæk Juel (S) vil lade Nørrebro-navnet vende tilbage som betegnelse for området mellem havn og by med blandt andet postterminalen, Storms Pakhus, Tietgen, skattecenteret og jernbanemuseet som markante bygninger, handler det mest om at gribe muligheden for at udvikle et kvarter så tæt på bymidten og hive den historiske identitet ind i arbejdet med at skabe en ny en af slagsen.  - Navnet Nørrebro gør det selvfølgelig ikke alene, understreger borgmesteren.  - Men det her område fortjener at blive udviklet. Det er blevet kørt over af Thomas B. Thriges Gade og er meget usammenhængende. Med Byens Bro og Storms Pakhus står mange nu og betragter området, og med den beliggenhed er det oplagt at prøve at udvikle det og få skabt en sammenhængende bydel, mener han.  Og det skal altså ske med udgangspunkt i Nørrebro, som var navnet både på selve kvarteret og på den vej, området samlede sig omkring.  - Vi skal ikke genopbygge det gamle Nørrebro, selv om det har samme funktion i dag med at binde byen og havnen sammen. Men historien og rødderne siger noget om, hvor vi er fra, og det er det bedste afsæt for at finde ud af, hvor vi skal hen, synes Peter Rahbæk Juel.  - Derfor skal vi se på, hvad områdets historiske identitet er, og hvad den fremtidige identitet så skal være.  Hvad mener du, den identitet skal indeholde?  - Jeg har ikke svaret på det. Det skal andre være med til at finde. Derfor håber jeg, at odenseanere, der kan huske kvarteret, vil dele deres oplevelser og minder og sætte liv og stemmer til historien, opfordrer Rahbæk Juel.    Kort fortalt om borgermødet   Det kommunale borgermøde om det nye Nørrebro planlægges til lørdag den 19. januar klokken 11 til 13.Det vil foregå i området og rumme både en gåtur i gaderne, muligheden for at møde politikere og fagfolk med forstand på såvel historien som de nye planer og også chancen for at levere minder fra det gamle Nørrebro og idéer til det nye.  Flere informationer om borgermødet og om tilmelding følger efter nytår.    Stalinistisk rædsel   Det skal for eksempel ske på et borgermøde i januar, hvor politikere og fagfolk vil være klar til både at lytte og levere egne ord og viden om området.  - Det er vigtigt at få bragt beboere og alle byhistoriske entusiaster på banen, for man kan ikke bare bestille en identitet i et område, konstaterer Peter Rahbæk Juel.  Selv håber han, at der bliver plads til både mere erhvervsliv og flere boliger, men om der skal bygges nyt eller rokeres og renoveres på det eksisterende, vil han ikke lægge sig fast på.  - Vi er tidligt i processen, og det vil jeg godt lade stå åbent. Vi er afhængige af, at private investorer vil være med, men det bliver nemmere med en klar plan, og beliggenheden er fantastisk.  En enkelt, men stor bygning i området håber han imidlertid vil undergå en forvandling.  - Skattehuset og Tietgen fejler ikke noget. Men postterminalen står tilbage som et rædsel og et minde om stalinistisk arkitektur fra den forkerte side af jerntæppet, og det vil glæde mig, hvis vi kan få udviklet den, påpeger Rahbæk Juel.  Efter januars borgermøde og byvandring er det ambitionen, at en udviklingsplan for det nye Nørrebro i løbet af marts eller april skal behandles og besluttes politisk.  Og så skal man formentlig ruste sig med et årtis tålmodighed, før det nye Nørrebro har fundet form og identitet, lyder borgmestervurderingen.  Peter Rahbæk Juel håber i øvrigt, at den kommende tids snak om netop identitet måske kan smitte af og inspirere i andre bidder af byen.  - Det kan være interessant at tage snakken også i andre bydele og og forstæder, mener han.  - Hvad er det for en identitet, der gør områderne særlige? Sådan en diskussion kan give værdi og en retning til os som politikere, når vi skal tage beslutning om nye tiltag.  'To udenforstående borgere på ca. 50 år, der sad i to forskellige biler blev ramt - den ene i armen og den anden i skulderen,'skriver Københavns Politi i en pressemeddelelse.  Deres tilstand er ikke kritisk.  Udover de to borgere - der var på det forkerte sted på det forkerte tidspunkt - blev en 19-årig ramt under venstre arm under skyderiet, der fandt sted klokken 20.09 fredag aften på Guldbergsgade på det indre Nørrebro.  Hans tilstand er umiddelbart kritisk, men stabil oplyser Københavns Politi.  Politiet er dybt rystet over skyderiet, som fandt sted på åben gade.  »Det er udtryk for en meget afstumpet voldsparathed, når der bliver skudt på åben gade. Men vi er stålsatte og sætter hårdt ind med massiv tilstedeværelse, så vi kan få stoppet det her bandeuvæsen,« siger politidirektør Anne Tønnes om skyderierne.  Tidligere på ugen etablerede Københavns Politi en visitationszone, og der er iværksat en række initiativer, så borgerne på Nørrebro kan føle sig trygge.  »Jeg kan godt forstå, hvis borgerne på Nørrebro føler sig utrygge. Derfor vil de også opleve en omfattende polititilstedeværelse. Vi gør alt, hvad vi kan for at sikre trygheden. Udover massiv kørende patruljering vil der også være gående politi til stede på gaden i udvalgte områder, så vi lettere kan komme i dialog med borgerne. Derudover har borgerne i dag -og aftentimerne mulighed for at få nem adgang til lokalpolitiet i vores mobile politistation, hvis de føler sig utrygge,« understreger Anne Tønnes.  Der var i forvejen betjente omkring Guldbergsgade, og de var hurtigt på gerningsstedet, da de fredag aften hørte, at der blev affyret flere skud.  »Betjentene løber mod stedet, og da de kommer frem, ligger der to personer på gaden, som er blevet ramt af skud, sagde vicepolitiinspektør ved Københavns Politi, Rasmus Agerskov Schultz, til B.T. tidligere fredag aften.  Han tilføjer, at betjentene gav de to ofre førstehjælp på stedet.  »Kort efter finder vi en tredje person, som er blevet ramt af skud lidt længere oppe ad Guldbergsgade,« siger Rasmus Agerskov Schultz.  Betjentene nåede dog ikke at se, hvem der affyrede skuddene, før gerningsmændene var forsvundet fra stedet.  Ambulance på Meinungsgade fredag aften den 21. september 2018. Politiet i København er fredag aften rykket ud på Nørrebro for at undersøge et muligt skyderi. Det oplyser den centrale efterforskningsleder René Jensen. Han kan kort før klokken 21.30 ikke give flere oplysninger. Flere øjenvidner oplyser til Ritzau, at der er et stort politiopbud ved Nørrebrogade omkring Meinungsgade på det indre Nørrebro. Det skriver Ritzau, fredag den 21. september 2018.. (Foto: Mathias Øgendal/Ritzau Scanpix) Foto: Mathias Øgendal  Politiet er stadig i fuld gang med at efterforske skudepisoden fredag aften - som er den ottende på blot en uge i og omkring København.  »Umiddelbart er det vores vurdering, at skyderiet har relation til den verserende konflikt, der har udspillet sig over den seneste uge. Det er vores foreløbige vurdering, at den 19-årige og dennes 22-årige kammerat var målet for skyderiet, men det skal vi nu have efterforsket nærmere,« siger Politiinspektør Torben Svarrer.  Han opfordrer folk til at ringe 114, hvis de har set eller hørt noget, der kan være relevant for efterforskningen.  Københavns Politi har onsdag aften med øjeblikkelig virkning indført visitationszone på dele af Nørrebro og Nordvestkvarteret. Det oplyser politiet i en pressemeddelelse.. (Foto: Københavns Politi/handout/Ritzau Scanpix) Foto: Københavns Politi/handout  NAZISVIN!!  Sådan er modtagelsen på Nørrebro denne tirsdag formiddag.  Episoden finder sted tæt på den berygtede Blågårdsgade, der igennem de seneste årtier har udgjort det geografiske epicenter på Nørrebro, når det gælder ballade og uro.   Indvandrerdrengene på 15-17 år har stillet sig truende an på en forhøjning, mens de læner sig frem og råber. Lige ind i ansigtet.  - Skrid ud af Nørrebro, nazisvin, lyder det igen.  Nørrebro er Københavns smertensbarn.   Bydelen har gennem de seneste 30 år forvandlet sig fra et arbejderkvarter til et reaktionært bz-miljø i 80'erne til et voldeligt autonomt hjemsted i 90'erne til Københavns mest farlige bydel, hvor det i dag dog mest er indvandrerdrengene, der skaber ballade og frygt i området.   Nørrebro har i de seneste fem år udviklet sig til et område, hvor politiet ikke tør komme, medmindre betjentene er i pansrede mandskabsvogne, hvor journalister i bogstaveligste forstand bliver smidt på porten, og hvor politikere som statsminister Anders Fogh og Pia Kjærsgaard begge har oplevet at blive overfaldet.   Blågårdsgade er ikke mere end et par hundrede meter lang - men den har en del på samvittigheden. En gade, der er indkapslet af to mord, der har fået debatten om bandekriminalitet, fejlslagen integration, uforenelige kulturforskelle, æresdrab og ghettodannelse til at eksplodere i aviserne, ved middagsbordene og på Christiansborg.   Forrige sommer vågnede Danmark forfærdet op til nyheden, om at en ung italiensk rygsækturist, Antonio Currá, var blevet myrdet på hjørnet af Blågårdsgade. Stukket ned af de to fætre Hizir Kilic og Ferhat Kilic. Efterfølgende var mordet katalysator for en række kniv-stikkerier og overfald i området.   Krydser man Nørrebrogade, kommer man over på Sankt Hans Torv, hvor det skandaleombruste diskotek Rust stadig holder lukket. For to uger siden blev en 24-årig palæstinenser Ammar Mahmud Hasan skudt og dræbt af en anden palæstinenser, mens storebroderen blev hårdt såret af skuddene, som diskotekets dørmand affyrede, fordi han tilsyneladende følte sig truet af de to, som var medlemmer af en hashbande, der holder til i området.   Side om side  De unge fra de mest berygtede venstre-orienterede grupperinger, Antifascistisk Aktion (AFA) og Globale Rødder, holder stadig til i Blågårdsgade-området, i Stengade og længere ude på Stenbroen, hvor Ungdomshuset ligger.  I onsdags tog en formentlig radikal venstreorienteret gruppe, Grænseløse Beate, ansvaret for attentat-branden i integrationsminister Rikke Hvilshøjs bolig. Mailen, gruppen sendte til pressen, var afsendt fra Rantzausgade, der også ligger på indre Nørrebro.  Men Rikke Hvilshøj er ikke alene.   Politikeren Naser Khader har, siden han i 1996 skrev og udgav bogen "Ære og Skam" - en slags islam-guide for vesterlændinge - været i stærkt troende muslimers kikkertsigte. Han har modtaget flere mordtrusler gennem årene. Derfor forsøger han i dag at undgå Nørrebro og andre steder i København, hvor koncentrationen af muslimer er høj.   - Jeg føler mig utryg der, fordi der er nogle typer, der dominerer området med en aggressiv og fjendtlig indstilling over for det omliggende samfund, fortæller Naser Khader, som dagligt afleverer sin plan over, hvor han skal være, til PET, der så vurderer, om de skal være til stede.    Paradokset Nørrebro  Blågårdsgade-kvarteret ligger i princippet på den fashionable del af Nørrebro. Kun et stenkast fra Sortedams Dosseringen - en spytklat fra Københavns mest attraktive, dyreste og hippe klubber og cafeer. 42 procent af Nørrebros beboere er mellem 18 og 34 år, og mange af dem betaler gladeligt over to millioner kroner for en treværelses lejlighed.   Til trods for bydelens ry som voldelig indvandrer-ghetto er Nørrebro - set indefra - meget mere end det. Floras Kaffebar i Blågårdsgade er tilholdssted for områdets mange studerende og unge kvinder på barselsorlov, der læser avis og lægger karriereplaner.  De har tilsyneladende modet til at blive siddende endnu.  Miljøet er multietnisk - de 50 indvandrergrønthandlere i området ligger side om side med halalslagterne, tyrkiske barberer samt små eksklusive designerbutikker, kunstgallerier, teatre og rockklubber, der er flittigt brugt af områdets mange musikere.   Indvandrerne udgør cirka 30 procent af indbyggerne - de bor blandt børnefamilier, pensionister og et hav af kendisser.  - Blågårds Plads er den mest bizarre blanding. Et sammensurium og et godt billede på hele Nørrebro: De unge, danske veninder på den ene cafe, rødderne med kasketter på den ved siden af, og de gamle politiske nørrebroere, der drikker bajere og hører jazzmusik henne på værtshuset. Men det mærkelige er, at de her forskellige miljøer meget sjældent mikser sig. Vi er der alle sammen, men vi er der ikke sammen, siger Martin Lindblom, redaktør af bydelens lokalavis PåGaden, der ligger med udsigt til Blågårdsgade.  For står man midt på Blågårds Plads og ser den ene vej på travlt gående jakkesæt, skal man blot vende hovedet 90 grader for at få øje på Rabarberland, der er tilholdsstedet for områdets indvandrerdrenge, der har været i karambolage med kommunen, loven eller skolen. Her bliver der talt "dönerdansk" - der bliver bestilt "gerros" (cigaretter), og "paras" (penge) skifter hænder, hvad enten det er pantløse sodavander eller hash, der sælges.   Et par gader derfra ligger Griffenfeldsgade - eller "lille Mogadishu", som det hedder i daglig tale på grund af gadens mange somaliske handlende. Her er man tilknappet - de fleste "kizlars" (piger) er dækket til i mørke burkaer.    Farlig cocktail  Martin Lindblom, der selv bor  på Indre Nørrebo, mener ikke, at hverken indvandrere eller danskere skal stå til ansvar for den åbenlyse mangel på integration. Kan man tale om skyld,  skal den i hvert fald findes på begge sider af hegnet.  - Der er ingen tvivl om, at de indvandrere, der vælger muslimske privatskoler til deres børn, ikke er interesserede i at mikse sig med de andre miljøer, men det samme gælder mange af tilflytterne med dansk baggrund. De, der tror, at Nørrebro bare er "så Paris". Men ligesom Nørrebro huser danskere, der kun accepterer den smarte version af bydelen, så er her altså nogle koranfanatikere, der bliver hidsige over folk i korte bukser, og begge dele er dårlige for integrationen, siger Martin Lindblom.  Et af de miljøer, der er blevet beskyldt for at hæmme integrationen på Nørrebro, er kredsen omkring det ortodoks-islamiske parti Hizb-ut-Tahrir. I Heim-dalsgade - en god lille gåtur fra Blågårdsgade - holder organisationen til.   Bevægelsen, der har været i Politiets Efterretningstjenestes søgelys i flere år, menes at have omkring 1000 medlemmer i Danmark. Hizb-ut-Tahrirs er-klærede mål er oprettelsen af en islamisk storstat, hvor alle dele af samfundet skal reguleres af den islamiske lov, sharia, og til det formål har bevægelsen etableret fredags- og lørdagsskoler for muslimske piger og drenge, som rekrutteres i området.  - Det, som bekymrer mig, er, at der er kommet en cocktail af religion og kriminalitet. Problemet er, at Hizb-ut-Tahrir har fået lov til at arbejde med de unge af Københavns Kommune. Man troede, man fik løst kriminaliteten, men man fik fundamentalisme i stedet, mener Naser Khader.   "Blågårdsgruppen"  I Københavns Politi er det i første omgang ikke frygten for religiøs fanatisme, men en kold og kalkulerende narko-virksomhed, der løber med opmærksomheden. Med et befolkningstal på cirka 30.000 er Indre Nørrebro et af de tættest beboede områder i København. Et sted, hvor de fleste kan gemme sig i mængden. Alligevel har en lille og i antal næsten forsvindende del haft held til at stjæle dagspressens overskrifter.   Politiet anslår, at der lige nu befinder sig mellem 200 og 300 unge drenge med indvandrerbaggrund på Nørrebro, og de ser op til det, som myndighederne betegner som "den hårde kerne". En lille gruppe af stærkt kriminelle på omkring 30 personer bestående af palæstinensere, jordanere, nordafrikanere, somaliere - og danskere, der styrer bydelens hashklubber.  Der er flere smågrupperinger, men politiet og de fleste medier har samlet dem under ét navn: "Blågårdsgruppen".   Den har eksisteret længe, men det er først inden for det seneste år, at gruppen har været placeret højt på mediernes dagsorden. Årsagen skal ifølge politiet findes i rydningen af Pusher Street på Christiania sidste år, hvor størstedelen af landets hash-økonomi cirkulerede. Med myndighedernes indsats i fristaden åbnede man samtidig for nye aktører med mod på at leve af den illegale, men indbringende fnisetobak.   Hasan-brødrene, hvoraf den ene nu ligger død og begravet hjemme på Vestbredden efter skudepisoden uden for Rust, drev hashklubben "Guldklumpen" i Guldbergsgade. Politiet vurderer, at klubbens årlige omsætning lå i omegnen af 10 millioner kroner. Et beløb, der finansierede brødrenes forbrug af dyrt tøj og store biler.  På en bar i området har man i længere tid været plaget af "Blågårdsgruppen", som pusher coke og hash. De kommer i store biler - Mercedeser og BMW'er - fredag og lørdag aften.  - De kommer ind i en stor flok. Bestiller et par flasker sprut og sætter sig ned med deres mobiltelefoner. Det er alle gamle Nokia-telefoner med taletidskort, der ikke kan spores. Mobiltelefonerne kimer, så kommer kunderne, som skal have hash og coke. Men selve handlen foregår ude på gaden, siger bartenderen.  Han vil gerne være anonym, for banden har også skabt frygt blandt personalet, der indtil videre ikke har meldt drengene til politiet.  - De er iskolde. De skyder, før de tænker, siger bartenderen.   Ikke gangstere  Kriminalassistent i den kriminalpræventive afdeling i København, Harun Yusifi Rubin, har sin gang på Nørrebro, hvor han dagligt opsøger unge indvandrere, der helst ikke skal ende som skydegale narkobaroner. Han taler med dem, lytter til dem og forsøger at holde fast i deres vilje til at stile efter mere end store øser og hurtige penge. Men det er svært, siger betjenten.  - Der en stor gruppe af yngre drenge på mellem 12 og 17-18 år, der glorificerer den lille, men meget hårde kerne af virkeligt kriminelle. Mange af dem synes jo, at det er værd at stræbe efter, siger Harun Yusifi Rubin.  - Men hvis man når ind til dem, viser det sig jo, at de faktisk gerne vil noget med deres liv. Mit arbejde bliver desværre ikke nemmere af, at medierne skildrer Nørrebro som et sted, hvor alle indvandrere er nogle gangstere, og så indtager mange af dem den der selvforstærkende position: Hvis de alligevel kalder mig forbryder, jamen, så kan jeg lige så godt opføre mig som en, siger Harun Yusifi Rubin, der som gadebetjent er en del af det såkaldte Skole, Socialforvaltning og Politi-samarbejde (SSP).   Flere kilder vurderer, at fremtidens Nørrebro bliver et billede af, i hvor høj grad bydelens i alt otte folkeskoler formår at vende integrationskurven.   - Det er jo i skolen, at Hassan og Bo skal lære, at de har meget mere til fælles end det, der skiller dem ad, som lokalavisen PåGadens Martin Lindblom siger.  I Københavns Kommune er 30 procent af eleverne tosprogede, mens det tilsvarende tal for Nørrebro er oppe over 50 procent, og for flere af bydelens skoler er tallet langt højere. Den store andel af mørke hoveder i klasselokalerne har betydet, at både danske og enkelte ressourcestærke indvandrerfamilier i stigende grad vælger det offentlige uddannelsessystem fra til fordel for de private tilbud af frygt for, at deres poder simpelthen ikke lærer nok.   Skoleleder på Hillerødgades Skole, Hans Kongsgård Sørensen, har med en elevsammensætning på 90-10 i de tosprogedes favør hænderne dybt begravet i Nørrebros multietniske smeltedigel.   - En forudsætning for, at man overhovedet kan tale om integration, er, at begge parter er til stede. Vi har søde og gode børn her på skolen, men når de stort alle sammen er efterkommere af indvandrere, så er det svært at skabe sammenhæng mellem dem og danske børn. Derfor bliver man nødt til at overveje, hvordan man fordeler bydelens skolebørn frem-over, siger Hans Kongsgård Sørensen.   Og de er bedste venner. Ja, næsten som brødre, siger de selv. Arsalan Alvi er 17 år, Omar Salameh er 15 år, Hammad Alvi er 16 år, og Mahmoud Mawaad er 16 år.  De tager en pause fra deres træning af spark, og i deres hvide taekwondodragter med røde og sorte bælter fortæller de om klubben og sammenholdet og om at være indvandrerdrenge på Nørrebro.  » Klubben er vores andet hjem. Når vi ikke træner, hænger vi ud i cafeen, hvor der er hyggeligt, hvor vi spiller bordfodbold, og der er altid en voksen, man kan snakke med, « konstaterer Hammad.  Han er lillebror til Arsalan, men Omar og Mahmoud er også med i gruppen og venskabet er stærkt.   Som én stor familie    » Vi holder hinanden fra ballade. Hvis der er en af os, der begynder at hænge ud med nogle af de forkerte, så snakker vi om, at det er dårligt selskab, « siger Mahmoud.  De tillægger klubben en stor del af æren for, at de opfører dig ordentligt. » Vi lærer at respektere hinanden, at passe på hinanden, og her er vi som én stor familie. Vi ser op til de ældre i klubben, og når de ikke laver ballade, så gør vi heller ikke. Og når de tager sig sammen i skolen, så gør vi også, « siger Arsalan, mens de tre andre nikker.   Skolen vigtigst   Skolen - den er vigtigst af alt, konstaterer drengene. » Uddannelse er vores førsteprioritet.  Altid! Folk tror, at fordi vi har indvandrerbaggrund og bor på Nørrebro, så laver vi ballade. De har en masse fordomme om os, og det gør det endnu mere vigtigt for os at bevise det modsatte, « siger Omar.  Han bliver afbrudt af Hammad.  » Hvis man får en god uddannelse, får man et bedre job og et bedre liv, end hvis man ikke har nogen. Vi blærer os tit med gode karakterer over for hinanden, og vi er især gode til diktat og stil, « griner han.  Der er ingen tvivl i nørrebroborgernes sind, når det kommer til den seneste tids optøjer i deres bydel. Der skal gøres noget, og derfor var næsten 700 beboere fra Nørrebro, politikere og socialarbejdere tirsdag aften mødt op til stormøde i Korsgadehallen for at komme med konkrete forslag til, hvordan man kan dæmme op for urolighederne.  Sammen med politikerne debaterede borgerne i små grupper nye initiativer, og hovedbudskaberne ved mødets slutning var klare.  Mere politi, flere gratis sociale tilbud i form af klubber, flere socialarbejdere og flere penge til forebyggende arbejde for at få de unge væk fra gaderne.  Formanden for Nørrebro Lokaludvalg, Kim Christensen, kalder mødet en succes og glæder sig over, at borgerne nu har haft mulighed for at få politikerne i tale.    Mangler væresteder   -Forslagene er en tilkendegivelse af, at der mangler væresteder, og at de nuværende ordninger skal udvides.  Der skal mere fokus på det præventive område.  Nu skal Københavns Kommunes Økonomiudvalg og politiet samle op på ideerne og handle på dem. Det er slet ikke slut i aften, og nu kommer handlingsfasen, siger Kim Christensen og understreger, at udvalget vil holde både politikerne og politiet i ørerne.  I den tætpakkede hal var både unge, gamle, indvandrere og kernefamilier mødt op. Blandt dem var det nemt at finde Nørrebros vejkorps, Natteravnene, der midt i menneskemylderet dukkede op i skriggule veste. De lever med bandemiljøet og de unge tæt på hverdagen.  -Vi er ikke selv kommet med forslag, for vi har lige været ude på gaden. Vi synes, det er en rigtig god ide med mere politi permanent på gaden og flere væresteder for de unge, siger Mund Hassan fra Natteravnene.  Politiindsatsen er allerede blevet forøget i den nordlige københavnske bydel, men borgerne ønsker ikke flere hollændervogne, men i langt højere grad fodfolk og en nærstation ved Blågårds Plads. Klapsalverne rungede derfor gennem salen, da forslaget blev præsenteret, men det blev øjeblikkeligt udskiftet med utilfredse tilråb og buhen, da chefpolitiinspektør Per Larsen ikke kunne love flere i fodhæren.  -Vi håber meget på, at de seneste ugers initiativ kan dæmpe den skarpe situation, og det har ikke været ufarligt. Men på længere sigt skal det afløses af bedre lokalbetjening, siger chefpolitiinspektøren.    Ingen løfter   De mange fremmødte var inviteret til stormødet af Københavns Borgerrepræsentation, der også i sidste ende kan sende forslagene i graven eller sikre dem overlevelse i gademiljøet på Nørrebro. Og selvom overborgmester Ritt Bjerregaard ( S) gik på talerstolen med åbenhed over for forslag til at gøre gaderne sikre igen, kunne hun ikke love borgerne noget konkret.  -Der er kommet rigtig mange gode forslag, og det er jeg glad for. Nu vil vi gå hjem og se på dem og drøfte det med Økonomiudvalget, sagde overborgmesteren og lovede, at mødet vil blive fulgt op med handlinger.    JANUAR   VAGTSKIFTE: Nørrebro Lokaludvalgs formand, Kim Christensen, meddelte i januar, at han ikke ønskede at genopstille til posten ved det forestående valg.  » Jeg har for travlt med mit rigtige arbejde, « sagde Kim Christensen, som dog senerestillede op og blev valgt som menigt medlem.  MOSKE: Stormoskeen i Rovsingsgade var til stor debat allerede flere måneder før indvielsen. I januar udtrykte blandt andre den ny kultur-og fritidsborgmester Carl Christian Ebbesen (DF) og socialdemokraternes integrationsordfører; Lars Aslan Rasmussen, deres bekymring over, at moskeen blev finansieret af den afgåede emir af Qatar.  REDNINGSPLAN: Aktivisterne havde forladt Folkets Hus på grund af uro og åbenlys hash-og bandeaktivitet. I januar vedtog et flertal i kultur-og fritidsudvalget at bevilge penge til et initiativ, som betød at tre ansatte, to aktivister og en lokalbetjent skulle få styr på det ellers brugerdrevne hus.  BOGDRØM: Fire unge litteraturnørders drøm at skabe en non-profit international boghandel i Møllegade gik i opfyldelse i januar.  De fire unge kvinder lykkedes med at samle et godt stykke over de ønskede 7500 euro ind til at indrette butikken, som de ønskede.    FEBRUAR   SØLUND: Efter megen blæst og stilstand skete der endelig noget med plejecenter Sølund i februar. Kommunen var pludselig i fuld gang med at ' lovliggøre' lejligheder, så 220 heldige studerende kunne få lov at flytte ind i en lejlighed med udsigt over søerne allerede til maj.  EN FRISK START: Drejerklubben åbnede som tilbud for områdets unge mellem 13-17 år. Den åbnede i samme lokaler, som ungdomsklubben ' Hakuna Matata' havde forladt i april 2013 efter politiet havde fundet skydevåben i klubben.  Det var en hård oplevelse, men nu var man klar til en frist start, fortalte klubleder Sasa Popovic.  FORNYET OMRÅDE: Områdefornyelsen Indre Nørrebro gik for alvor i gang i vinter, hvor den fik sin ny projektchef, arkitekten Mette Prag.  LOKALVALGT: Byen over, og også på Bispebjerg og på Nørrebro var der valg til lokaludvalg.  De to gange 23 medlemmer plus suppleanter gjorde sig klar til at spille en stor rolle i det lokale demokrati.  STØJRAMT: De hårdt prøvede naboer til byens metrobyggepladser fik tilkendt en såkaldt nabopakke, som gav dem bedre mulighed for at få erstatning og blive genhuset.    MARTS   HASHHANDEL: Det vakte stor bekymring og utryghed på Degnestavnen, efter en gruppe pushere var begyndt at handle helt åbenlyst midt i beboelseskvarteret og lige ved siden af den offentlige legeplads. Politiet havde stor fokus på problemet, som dog blev stadigt større i bydelen i løbet af året. TRECIFRET: Dronning Margrethe var på sjældent besøg i marts, da Simeons Kirke i Sjællandsgade fyldte 100 år i marts. Da kirken åbnede var det med deltagelse af dronningens farfar Christian 10. og til kirkens halvtreds år var det hendes far, Frederik 9. som kastede royal glans over den store begivenhed. RAZZIA: Politiet ryddede Jægersborggade i marts. 23 mænd blev anholdt ved aktionen, og de nægtede sig ved grundlovsforhøret skyldige i sigtelserne om produktion af og handel med mindst 100.000 joints. De kom dog stadig i fængsel. MADSPILD: Mange gode kræfter kæmper i disse år for at bekæmpe madspild, og de fik sig en stærk kollega i marts, da Fødevarebanken på Birkedommervej fin ny direktør.  Karen-Inger Thorsen kom til Fødevarebanken fra Røde Kors, og hun så et stort potentiale i den socialøkonomiske virksomhed, som både bekæmper madspild og madfattigdom.    APRIL   FORKVINDE/ FORMAND: I aprils første avis kunne vi præsentere formændene for de ny lokaludvalg. På Bispebjerg tog den hidtidige formand Alex Heick en tørn mere, mens Nørrebro Lokaludvalg fik sig en forkvinde, den nyvalgte Uzma Ahmed Andresen.  HÆRVÆRK: En eller flere ukendte gerningsmænd gjorde livet endog rigtig surt for en stribe af erhvervsdrivende i Stefansgadekvarteret i de første måneder af året. I maj var blandt andet ejerne af Café Stefanshus både rasende og frustrerede over, at hærværksmændene blev ved at smadre værtshusets store ruder med brosten.  DM-SØLV: Stevnsgade Basketballs ligadamer overraskede alt og alle ved at vinde DMsølv i Nørrebro-klubbens comeback-sæson i landets bedste række. Der er tale om Stevnsgades første DMmedaljer i 12 år.  BORGMESTERSTRID: Der var stor politisk uenighed om Citytorvet, den markedsplads, som var på vej på Lyngsies Plads. Beskæftigelses-og Integrationsborgmester Anna Mee Allerslev (R) glædede sig til udsigten til liv, arbejdspladser og god mad på den ellers så forsømte plads, mens hendes kollega, kulturog fritidsborgmester Carl Christian Ebbesen tværtimod mente, at den ' multikulturelle' markedsplads, ville fortrænge dansk kultur.    MAJ   MERE HASH: Det lykkedes politiet at presse pusherne væk fra Degnestavnen, men den var hurtigt gal igen, da pusherne i stedet stillede sig ved siden af Utterslev Skole.  Politiet var hurtigt i fuld gang med arbejdet om at fjerne det meget synlige problem: » Jeg kan ikke give et bud på, hvorfor de stiller sig lige op ad en skole. Det virker helt blankt, for der kan de jo være fuldstændigt sikre på, at vi får det at vide, « sagde Tommy Laursen, leder af lokalpolitiet på Station Bellahøj.  HOUSEWARMING: Flere hundrede heldige unge myldrede til Ryesgade en onsdag morgen for at få nøglerne til dres nye lejligheder i Plejecenter Sølund. Glæden var stor og udsigten var glimrende kunne avisens udsendte konstatere.  NY PLADS: Byggerodet foran Biblioteket på Rentemestervej forsvandt endelig i maj, og man kunne indvie den fine nye plads, der hvor benzintanken plejede at ligge.  GAMMEL PLADS: Et nyt pladslaug på Balders Plads ville puste liv i den ellers lidt bedagede plads på Ydre Nørrebro.  Mantraet var ' Ned med ambitionerne -op med hyggen' for det ny pladslaug, som drømte om at skabe en ' landsby i byen tryghed, fællesskab og naboskab.    JUNI   MOSKE: Det var hovedsageligt kun støvsugningen, der manglede, da Nørrebro/ Nordvest Bladet fik lov at kigge indenfor et par dage før, den imponerende moske blev indviet under stor mediebevågenhed og en masse politisk opmærksomhed, både fra dem, der kom, og dem der absolut ikke kom, i midten af maj.  GADEFEST: Distortion skyllede ungdommeligt og glubende sulten på fest over Nørrebro.  Som altid var mange utilfredse med den enorme fests larm og skrald, men flest var glade, og Nørrebro var helt på den anden ende 4. juni, inden karavanen rykkede videre.  SKANDIKRIMI: Nørrebroeren Jakob Melander havde netop skrevet sit andet bind i sin allerede succesrige krimiserie om den tidligere bz'er, nu politimand, Lars Winkler.  Jakob Melander, tidligere musiker og dramatiker, debuterede i midten af fyrrerne og gav håb til frustrerede forfattere i et interview i juni.  ÅNDEHUL: Fuglekvarteret fik et nyt og tiltrængt grønt område at boltre sig på i juni.  Skolehaven ' Grøndal' ligger på Grøndalsvængets Skole, men haven, som blev indviet med is og borgmestertaler skal fungere som et samlingspunkt for hele kvarteret -ikke bare for skolens børn og familie.    JULI   MAKEOVER: Arbejdet med at gøre Folkets Park til et skønnere og mere trygt sted havde været i gang i længere tid og i sommer var det så, efter en længere proces med borgerinddragelse, tid at sætte gang i en ' tryghedsmakeover'.  Visionen og håbet var (er) at en bredere gruppe borgere skal tage parken i brug.  PLADSMANGEL: Et påbud betød, at boformen i Rådmandsgade 60 måtte lukke en sovesal med ti senge. De fandt fire nye, men de manglende sengepladser kunne mærkes for nødherberget for unge hjemløse mellem 18-30 år.  GLAT FØRE: Da den imponerende Superkilen blev indviet for to år siden, viste der sig hurtigt et tosset problem.  Den flotte røde belægning blev nemlig spejlglat, når det regnede. Man skiftede hurtigt belægningen ud på cykelstien, og besluttede sig for at rette op på resten af den røde belægning i løbet af denne sommer. Men tidsplanen skred, kunne vi fortælle i juli -så nu må man fare med lempe i vådt vejr på den røde plads til næste sommer.  UNGE I GUDS HUS: Samuels Kirke havde længe været til salg, men i sommer blev de fornødne kroner lagt for den tidligere folkekirke i Thorsgade.  Bolig Selskabet VIBO bygger nu ungdomsboliger.    AUGUST   GRØNDALSVÆNGE: 339 andelshavere blev slemt skuffede i august. De havde ført en lang kamp mod kommunen for at få dem til at fjerne en 100 år gammel servitut, der siger, at andelshaverne aldrig må have fortjeneste ved salg af deres andele. Men et flertal i Borgerrepræsentationen stemte for at beholde servitutten: » Fordi den tjener til at sikre billige boliger i København, « som teknik-og miljøborgmester Morten Kabell (EL) udtalte efterfølgende.  FOLKETS HUS: De tre medarbejdere i Folkets Hus, som blev ansat i februar for at få huset til at fungere, var i fuld gang i august.  » Vi tager os af de sure pligter for at gøre det så attraktivt som muligt at være aktivist, « fortalte Marc Johansen.  OPLYST: Mange aftenduelige løbere havde henvendt sig til Københavns Kommune for at få dem til at sætte lys langs løberuten om søerne. I august fandt man så en million, så der blev lys rundt om Peblinge Sø. Naboerne så hellere, at man brugte pengene på noget andet: » Hvis der skal bruges en million kroner til et løft i det fredede søområde, burde det i høj grad blive brugt til at lave supercykelstien helt om, således at gangpromenaden løftes til at blive attraktiv igen, « sagde nabo John Kay Pedersen.    SEPTEMBER   OVERSET: Der er milliarder af kroner i spil, når politikerne på Københavns Rådhus lægger budget, men der var udbredt skuffelse i Nordvest, da budgettet blev offentliggjort For der var ikke ret mange af pengene, der landede i Nordvest, trods politikerne løfter om at tilgodese netop Nordvest (og Valby) efter der heller ikke var nogen penge på bordet ved budgettet i ' 14.  » Alle de gode forslag, som er udarbejdet af forvaltningerne eller lokaludvalget, vælger man åbenbart at ignorere og i stedet bruge penge på skihopbakker og fester i Indre By. Det er kritisabelt, « lød det ukarakteristisk heftigt fra den ellers så ligevægtige Alex Heick, formand for Bispebjerg Lokaludvalg. BYBONDE: Mads Boserup Lauritsen blev en dag i 2011 træt af det kedelige flade tag på skraldeskuret i gården i Husumgade. Så byggede han et par selvvandende altankasser. Det blev til projektet Tagtomat, som i 2014 var så stor en succes, at han sagde sit job op, og fortalte sin historie i avisen FALDNE KÆMPER: ' Poppelallen går i graven på Bispebjerg Kirkegård' lød det med patos i avisen i september.  Den 80-årige poppelallé stod som et stolt ikon over Bispebjerg Kirkegård, men de var nu blevet så gamle, at de truede med at skvatte sammen af sig selv. De blev fældet i efteråret. Suk.    OKTOBER   Å-DRØMME: Miljøpunkts utopiske planer om at grave Ladegårdsåen op og føre bilerne under jorden, var pludselig ikke utopiske længere.  I Københavns Kommunes budget for 2015 blev der afsat 1,4 millioner kroner til at udarbejde et konkret løsningsforlag frem mod maj 2016, og velviljen vokser for, det storslåede projekt, som anslås at koste mellem 4,2 og 6,2 millioner kroner.  VEJARBEJDE: Så blev det Ydre Nørrebros tur. 2. etape af Nørrebrogadeprojektet gik i gang i efteråret. Det betyder blandt andet omlægninger af bil-og bustrafikken, og så selvfølgelig en masse vejarbejde. De erhvervsdrivende var ikke i jubelhumør, men de havde nået at vænne sig til tanken.  » Omlægningen sker uanset, hvad vi siger, så nu må vi få det bedste ud af en dårlig sag, « sagde Nørrebro Handelsforenings formand, Hans Mejlhede.  VISSENT: Den er flot og sådan, men den røde plads på Nørrebro har ikke haft helt en problemfri tilværelse.  Fordi den røde belægningen bliver meget glat i vådt føre, har man været nødt til at salte en masse. I oktober kunne avisen så fortælle om de store problemer, det har for pladsens træer, som bliver kvalt af en blanding af vejsalt og regnvand.  Forvaltningen havde dog fundet en løsning og udskiftede de døde træer.    NOVEMBER   TRAFIKAOS: Mimersgade har været lukket for gennemkørende trafik i årevis, så derfor kom det voldsomt bag på beboere og trafikanter i området, at den smalle gade pludselig var busgade.  Både bus 5A og 350S kørte pludselig blandt parkerede biler og skolebørn, og forældre, beboere og lokaludvalget råbte vagt i gevær så højt, at Teknik-og Miljøforvaltningen hurtigt gik i aktion for at gøre gaden mere trafiksikker.  BORGERMØDE: Hashhandlen i Nordvest var blevet presset bort fra Utterslev Skole, men så var pusherne blot dukket op på Smedetoften.  I november dukkede op mødtes borgere, højtstående politifolk og repræsentanter på Bispebjerg Lokaludvalgs foranledning for at diskutere utrygheden i bydelen. Konklusionen var klar. Nordvest finder sig ikke i det.  LORTEHISTORIE: En gruppe udenlandske hjemløse havde slået sig ned ved Mimersparken og de lokale blev mere og mere trætte af menneskelort og affald. Politiet lovede at gøre sit ved en ulykkelig situation, som desværre er tilbagevendende og svær at løse.  MUSIKCHEF: Den blot 28-årige Sven Houlberg blev i november den ny musikchef for det legendariske spillested Rust på Guldbergsgade.  Den unge, men særdeles erfarne nybagte chef fortalte om sine ambitioner i avisen.    DECEMBER   AFGANG: Det kom som en overraskelse for mange, da Nørrebro Lokaludvalgs forkvinde Uzma Ahmed valgte at gå i slutningen af november.  I decembers første avis fortalte hun om baggrunden for sin beslutning, som hun begrundede med mistillid og manglende samarbejdsvilje fra resten af udvalget.  Resten af lokaludvalget var kede af den udlægning, men ville ikke diskutere det nærmere. Ny formand blev Mogens ' Mugge' Petersen.  FØDSELSDAG: Anna Kirke har levet stilfærdigt som ' landsbykirken på stenbroen' i 100 år. Men det gik bestemt ikke stille af sig, da kirken fejrede den cirkelrunde fødselsdag i starten af december.  NY MAND: I samme boldgade fik nærliggende Stefanskirken ny sognepræst, Thomas Høg Nørager, som havde flyttet til den multikulturelle stenbro fra Them nær Silkeborg, og han glædede sig utroligt meget til at dyrke bro og gøre en forskel i smeltediglen.  EN HJÆLPENDE HÅND: En række unge får en økonomisk håndsregning fra Københavns Kommune, der betyder, at de kan bo i almene familieboliger i 11 boligafdelinger i København -heraf otte i Nordvest.  Overborgmester Frank Jensen var på besøg i Bispeparken for at hilse på nogle af de heldige unge. Og han tog høfligt skoene af.  På Nørrebros Jagtvej skyder husene op som tænder i et gebis, men der mangler en tand. Eller et hus.  Den blottede rod stikker ud på tomten nr. 69, hvor triste juletræer og sorte sække flyder i stakkevis oven på den grund, der engang lagde adresse til det hedengangne Ungdomshuset.  Forbi grunden haster cyklister og mødre med barnevogne - videre, videre, videre til bydelens intense trommeslag - forbi den høgule mur, der omkranser den over 250 år gamle Assistens Kirkegård, hvor Guldalderens fineste skrivere hviler sig under mulden, mens bydelens unge familier soler sig på tæpper blandt gravstenene om sommeren.  I Danmarks mest befolkningstætte bydel flyder de 74.128 nørrebroere ind over alle rekreative områder, uagtet om det er kirkegård eller knubsede fortov. Selv på dødens muldseng er der plads til alle.  Her kommer den ranke og den nedbrudte, hende med succes og ham med fallit, de unge studerende og pensionister, der kan huske krigen og sporvognen langs Nørrebrogade.  I diglen smelter alle nationaliteter sammen.  Men postnummer 2200 er også mærket af bandekrig, demonstrationer og civil ulydighed.  Af kriminalitet og utryghed.    Historisk opposition   I den udskældte bydel er der 28 pct. flere anmeldelser af vold og trusler end gennemsnittet af hovedstaden.  Nørrebroerne er et folk i historisk opposition. Først rykkede arbejderne ud i den tætbebyggede bydel på den anden side af søerne, siden kravlede slumstormere ind i forladte bygninger, og bz'ere flænsede bydelens lydtapet med tidsåndens punk rock.  Nørrebroerne stod sammen i slaget om det bz'atte hus Allotria, kampen om legepladsen Byggeren, og for blot fem år siden ryddede politiet Ungdomshuset i en storstilet aktion.  2200 er rød som den hjerteformede statue "Heart of Nørrebro" skabt af kunstneren Bjørn Nørgaard til Nørrebroparken.  Størstedelen af nørrebroerne - hele 27,6 pct.  - stemmer på den frække dreng i folketingsklassen, Enhedslisten. Nogle ville aldrig flytte til Nørrebro, mens andre aldrig kunne drømme om at forlade bydelen.  2200 er inciterende dufte af eksotiske himmelstrøg. Af karry, spidskommen og koriander.  Side om side langs hovedstrøget Nørrebrogade lokker indiske, pakistanske, arabiske og asiatiske restauranter med egnsretter.  Knap en tredjedel af nørrebroerne har anden etnisk baggrund end dansk.  Som eksempelvis den 33-årige arabiske cykelmekaniker Nadhir Jawad, der ejer Jagtvej Cykler. En af bydelens utallige cykelforhandlere-og værksteder.  Han haster rundt i sin butik, bøjer sig over cyklen, der hænger i en kæde, går ned i knæ, kigger inspicerende på gearet og har alligevel tid til at sende et smil til sin kunde Seta Arabe, en 28-årig mor fra Iran. De flyttede fra deres hjemlande til Nørrebro.  Og de er begge to flyttet fra Nørrebro igen.  »Jeg ville gerne have mine børn i en privatskole. I folkeskolen ville de kun komme til at gå sammen med indvandrerbørn, og jeg vil gerne have, at mine børn taler godt dansk. Derfor er jeg flyttet til Hellerup. Det er et roligt område med masser af muligheder for børn,« fortæller Nadhir Jawad, der har boet i Danmark, siden han var 13 år gammel.  Indtil for fem år siden på Nørrebro. Bydelen er en kompleks blanding af mennesker, synes Nadhir.  »På Nørrebro hjælper folk hinanden og kan finde ud af at samarbejde. Folk er rare og sociale. De kommer fra forskellige kulturer, det giver udfordringer, men man bliver også klogere på hinanden,« siger Nadhir og trækker vejret i et dybt suk: »Nørrebro har også forandret sig. Før i tiden hørte vi aldrig om bandeskyderier eller problemer, der var meget bedre sikkerhed. Det er en skam. Med tiden har bydelen fået flere bygninger og veje, og det sidste er jo godt for cykelmekanikerne,« tilføjer han og bliver afbrudt af Seta Arabe, der indskyder, at der er alt for mange indvandrere på Nørrebro.  Det fungerer ikke for børnene, der skal lære noget i skolen.  »Vi vil også lære noget. Og vores børn skal også lære noget,« siger hun.    Mørkerædde stamgæster   På hjørnet af Stefansgade på det ydre Nørrebro i det klassiske udskænkningsted Café Lille Peter bliver stamgæsterne enige om, at der er for mange indvandrere på Nørrebro.  Her sidder 58-årige Tinus med vennerne Villy, Thor og Benner over øl og smøger - og rigeligt af det hele.  »Vi er mørkerædde, vi kan ikke lide at se sort. Men vi er ikke racister,« griner han til kammeraterne.  De har boet på Nørrebro i en menneskealder og set nye bygninger skyde i vejret, nye mennesker flytte ind og nye måder at leve livet på.  Efter en blodprop er Tinus førtidspensioneret fra sit arbejde som tjenestemand på Rigshospitalet. Tiden tikker langsomt, når man ikke står op til et arbejde. Derfor kan han ses på adskillige indrammede fotos på værtshusets vægge. Det er vores lille klub, vores samlingssted, nikker de til hinanden og skåler på det.  Grønt mod grønt glas i et klingende klank.  Vennerne bænker sig ved stambordet klokken ni hver morgen og forlader det først, når de ikke kan drikke mere.  »Lille Peter er det bedste ved Nørrebro. Her bliver der hygget og ikke lavet ballade - og sker det, at nogen hæver stemmen over hyggeniveau, så bliver de smidt ud,« fortæller han.  Bag vennerne hænger skilte med deres navne på væggen.  De er kommet på Lille Peter længe, må vi forstå. I omkring 30 år. Og det er i grunden godt klaret med den frækhed, som Tinus lægger for dagen, griner en af vennerne.  Længere inde mod søerne på indre Nørrebro glider hastigt nedkradset graffiti over i finurligt street art.  Blød strik om lygtepæle og bombastiske boblemennesker aftegnet på murene.  Elmegade, Birkegade og Ravnsborggade danner centrum om de kreative beboere, der gerne vil købe vintagetøj, genbrugsmøbler og det seneste designer-skrig. Hvor tøjbutikkerne hedder Polka og Miav, og computerne har et æble på skærmen.    Der er altid en fest   Indre Nørrebro er kæresteparret Jon og Signes "hood" - deres hjemmebane på 2200.  De to studerende fra Roskilde flyttede hertil, fordi de alligevel altid hang ud på bydelens barer sammen med vennerne.  »Jeg boede i Ørestaden før.  På Nørrebro føles der mere trygt, for der er altid mennesker på gaden. Jeg skal aldrig kigge mig over skulderen.  Her er dejligt afslappet, og jeg har aldrig oplevet noget grimt. Jeg kunne faktisk ikke forestille mig at bo andre steder,« fortæller Jon Pedersen på 25 år.  Hans kæreste Signe Marie Vilhelmsen tilføjer: »Og så er her ikke lige så popsmart som på Vesterbro, hvor folk er mere fashionagtige.  Man behøver ikke tænke over, hvad man har på, når man går i Netto på en søndag. Nørrebro er livligt, her er mange forskellige mennesker og muligheder,« smiler Signe og nævner nogle af bydelens gå-i-byen-steder som spillestederne Rust og Stengade samt baren Saxon.  Der er faktisk altid en fest at gå til, bliver de enige om, inden de går videre hånd-ihånd ad Nørrebrogade.  Nørrebro er dog mærket af slaget om narkomarkedet.  I Jægersborggade ved Nørrebroparken har Hells Angels støttegruppe AK81 længe pushet stoffer, men efter sidste års politirazzia er gaden ryddet for pushere.  Nu foregår narkotikahandlen i udkanten af Nørrebroparken.  Den park, som blev renoveret for et millionbeløb i 2007, og som rummer en stor legeplads. Også i dag skutter de unge pushere sig i deres dynejakker, mens de rastløst kigger fra side til side.  Blot 30 meter fra dem løber en lille gruppe forældre rundt med deres tumlinge på den indhegnede legeplads.  Bl. a. Rikke Krogh på 30 år og hendes knap 3-årige datter Alba, der i dag hedder Minnie Mouse og ikke Alba, hvilket hun annoncerer under hætten på sin flyverdragt.  Både Rikke Krogh, der arbejder som folkeskolelærer, og hendes kæreste ville rigtig gerne flytte til Nørrebro, for de bruger i forvejen meget tid i bydelen. De føler sig ikke utrygge, men det gør Albas bedsteforældre derimod.  »Vores forældre fra henholdsvis Jylland og Fyn ringede meget under bandekrigen og bad os om at passe på os selv. De har desuden længe ment, at vi nok kun boede her, fordi vi ikke havde råd til andet. Men vi elsker Nørrebro, og vi kunne ikke drømme om at flytte,« siger den unge mor og uddyber: »Jeg elsker stemningen.  Det er et vildt dejligt sted, hvor man bare føler sig hjemme.  Der er noget for alle mennesker og for alle slags humør.«.  indland@jp.dk     Fakta: HISTORIE     En bydel bliver til   I middelalderen lå landsbyen Serridslev på det område, der udgør Nørrebro i dag.  Nørrebro var indtil midten af 1800-tallet et landligt område med enkelte udskænkningssteder, landsteder og lidt spredt industri.  Da Københavns Volde blev nedlagt i 1852 og broarealerne givet fri, voksede området eksplosivt, da københavnerne var i desperat boligmangel.  Bydelen udviklede sig til et typisk arbejderkvarter med tæt karrébebyggelse og baggårdsliv.  Kilde: Nørrebro Lokalhistoriske Arkiv.    FAKTA     Nørrebro i tal   74.128 beboere 15.278 af beboerne har indvandrerbaggrund Bydelens areal er på 4,1 km2.  Befolkningstætheden er på 18.080 indbyggere pr. km2 En tryghedsundersøgelse viser, at Nørrebro er den bydel, hvor flest borgere er udsat for kriminalitet og vurderer, at kriminalitet er et problem i deres nabolag.  27,6 pct af Nørrebros vælgere, der stemte ved folketingsvalget 2012, satte deres kryds på Enhedslisten.  Den britiske avis The Guardian har netop offentliggjort en artikel om Nørrebro med overskriften "et's move to Nørrebro".  Kilde: Københavns Kommune.  Kalenderen siger stadig sidst i november, men julen har allerede sneget sig ind på Nørrebro i København. I Netto hænger en stor plakat og reklamerer for julebryg, og Røde Kors har pyntet butiksruderne med gran.  På Elmegade og Blågårdsgade på indre Nørrebro har gadeforeningerne samlet ind, så der kan blive hængt lys, granguirlander og julestjerner op i gaderne.  En enkelt café har endda formastet sig til at plante et lille grantræ i en potte og skampynte det med julekugler i rød, guld og sølv.  Men et Facebook-opslag fra DF-politikeren Carl Christian Ebbesen slår skår i juleglæden. En plakat for et arrangement med navnet ' 24 dage med kultur' har fået politikeren til at fare i flint.  Arrangementet strækker sig fra 1.-24. december og har et nyt kultur-eller julearrangement på bedding hver dag.  - Når jeg ser den plakat, så tænker jeg, at de godtroende venstrefløjs-tosser har været på banen igen og frygter at træde nogen over tæerne igen. Derfor bruger de ordet kultur i stedet for jul, lyder kritikken fra Carl Christian Ebbesen.  Det er Besar Rakipi, som er leder af Nørrebrohallen, og står bag Kultur N, der er afsender på ' 24 dage med kultur'.  - Julen er en del af kulturen herhjemme. Vi er en kultur-institution og ikke en jule-institution, og hvis det skulle hedde ' 24 dage med jul', så ville det kræve, at vi havde arrangementer med jul alle dage, og det har vi ikke, siger Besar Rakipi.  sih@eb.dk ;skov@eb.dk ;mag@eb.dk .  Julen er en del af kulturen herhjemme.  »   Jeg hørte skud forleden og vidste godt, at det ikke var   fyrværkeri. Selv er jeg ikke så utryg og kunne aldrig drømme om at gå en anden vej end normalt gennem Nørrebro, men man kan godt blive nervøs for sine børnebørn. Forslagene er fornuftige, for måden at gøre det på er, at politiet skal stresse dem konstant. Men det er naivt at tro andet, end at problemet bare flyttes, for det forsvinder ikke. De skulle aldrig have lukket Christiania.«   »   Man går ikke og kigger sig over skulderen, men når det bliver   mørkt, kan man da godt tænke over, hvilke veje man går ad. Det lyder godt, at de vil gå hårdere efter bagmændene, og ingen skal jo gå med skarpladte våben i lommen, selv om et år i fængsel er lang tid. Som beboer på Nørrebro ser jeg da gerne, at problemet bliver fjernet herfra, men forslagene kan dog ikke stå alene. De skal ledsages af forebyggelse.«  »   Jeg er blevet nervøs, når min 17-årige dreng er ude. Det har   jeg aldrig været før, og selv om der da var ballade, da jeg voksede op her, var det slet ikke som nu. Jeg tror, at forslagene ville hjælpe meget, visitationszoner er glimrende; har man rent mel i posen, har man jo intet at frygte, og betjentene må hjertens gerne stoppe mig. De gør deres arbejde, det skal vi bakke op om. Det er skræmmende, at man kan se 13-årige rende rundt midt om natten med knive og pistoler.«    JANUAR   VAGTSKIFTE: Nørrebro Lokaludvalgs formand, Kim Christensen, meddelte i januar, at han ikke ønskede at genopstille til posten ved det forestående valg.  » Jeg har for travlt med mit rigtige arbejde, « sagde Kim Christensen, som dog senerestillede op og blev valgt som menigt medlem.  MOSKE: Stormoskeen i Rovsingsgade var til stor debat allerede flere måneder før indvielsen. I januar udtrykte blandt andre den ny kultur-og fritidsborgmester Carl Christian Ebbesen (DF) og socialdemokraternes integrationsordfører; Lars Aslan Rasmussen, deres bekymring over, at moskeen blev finansieret af den afgåede emir af Qatar.  REDNINGSPLAN: Aktivisterne havde forladt Folkets Hus på grund af uro og åbenlys hash-og bandeaktivitet. I januar vedtog et flertal i kultur-og fritidsudvalget at bevilge penge til et initiativ, som betød at tre ansatte, to aktivister og en lokalbetjent skulle få styr på det ellers brugerdrevne hus.  BOGDRØM: Fire unge litteraturnørders drøm at skabe en non-profit international boghandel i Møllegade gik i opfyldelse i januar.  De fire unge kvinder lykkedes med at samle et godt stykke over de ønskede 7500 euro ind til at indrette butikken, som de ønskede.    FEBRUAR   SØLUND: Efter megen blæst og stilstand skete der endelig noget med plejecenter Sølund i februar. Kommunen var pludselig i fuld gang med at ' lovliggøre' lejligheder, så 220 heldige studerende kunne få lov at flytte ind i en lejlighed med udsigt over søerne allerede til maj.  EN FRISK START: Drejerklubben åbnede som tilbud for områdets unge mellem 13-17 år. Den åbnede i samme lokaler, som ungdomsklubben ' Hakuna Matata' havde forladt i april 2013 efter politiet havde fundet skydevåben i klubben.  Det var en hård oplevelse, men nu var man klar til en frist start, fortalte klubleder Sasa Popovic.  FORNYET OMRÅDE: Områdefornyelsen Indre Nørrebro gik for alvor i gang i vinter, hvor den fik sin ny projektchef, arkitekten Mette Prag.  LOKALVALGT: Byen over, og også på Bispebjerg og på Nørrebro var der valg til lokaludvalg.  De to gange 23 medlemmer plus suppleanter gjorde sig klar til at spille en stor rolle i det lokale demokrati.  STØJRAMT: De hårdt prøvede naboer til byens metrobyggepladser fik tilkendt en såkaldt nabopakke, som gav dem bedre mulighed for at få erstatning og blive genhuset.    APRIL   FORKVINDE/ FORMAND: I aprils første avis kunne vi præsentere formændene for de ny lokaludvalg. På Bispebjerg tog den hidtidige formand Alex Heick en tørn mere, mens Nørrebro Lokaludvalg fik sig en forkvinde, den nyvalgte Uzma Ahmed Andresen.  HÆRVÆRK: En eller flere ukendte gerningsmænd gjorde livet endog rigtig surt for en stribe af erhvervsdrivende i Stefansgadekvarteret i de første måneder af året. I maj var blandt andet ejerne af Café Stefanshus både rasende og frustrerede over, at hærværksmændene blev ved at smadre værtshusets store ruder med brosten.  DM-SØLV: Stevnsgade Basketballs ligadamer overraskede alt og alle ved at vinde DMsølv i Nørrebro-klubbens comeback-sæson i landets bedste række. Der er tale om Stevnsgades første DMmedaljer i 12 år.  BORGMESTERSTRID: Der var stor politisk uenighed om Citytorvet, den markedsplads, som var på vej på Lyngsies Plads. Beskæftigelses-og Integrationsborgmester Anna Mee Allerslev (R) glædede sig til udsigten til liv, arbejdspladser og god mad på den ellers så forsømte plads, mens hendes kollega, kulturog fritidsborgmester Carl Christian Ebbesen tværtimod mente, at den ' multikulturelle' markedsplads, ville fortrænge dansk kultur.    MAJ   MERE HASH: Det lykkedes politiet at presse pusherne væk fra Degnestavnen, men den var hurtigt gal igen, da pusherne i stedet stillede sig ved siden af Utterslev Skole.  Politiet var hurtigt i fuld gang med arbejdet om at fjerne det meget synlige problem: » Jeg kan ikke give et bud på, hvorfor de stiller sig lige op ad en skole. Det virker helt blankt, for der kan de jo være fuldstændigt sikre på, at vi får det at vide, « sagde Tommy Laursen, leder af lokalpolitiet på Station Bellahøj.  HOUSEWARMING: Flere hundrede heldige unge myldrede til Ryesgade en onsdag morgen for at få nøglerne til dres nye lejligheder i Plejecenter Sølund. Glæden var stor og udsigten var glimrende kunne avisens udsendte konstatere.  NY PLADS: Byggerodet foran Biblioteket på Rentemestervej forsvandt endelig i maj, og man kunne indvie den fine nye plads, der hvor benzintanken plejede at ligge.  GAMMEL PLADS: Et nyt pladslaug på Balders Plads ville puste liv i den ellers lidt bedagede plads på Ydre Nørrebro.  Mantraet var ' Ned med ambitionerne -op med hyggen' for det ny pladslaug, som drømte om at skabe en ' landsby i byen tryghed, fællesskab og naboskab.    MARTS   HASHHANDEL: Det vakte stor bekymring og utryghed på Degnestavnen, efter en gruppe pushere var begyndt at handle helt åbenlyst midt i beboelseskvarteret og lige ved siden af den offentlige legeplads. Politiet havde stor fokus på problemet, som dog blev stadigt større i bydelen i løbet af året.  TRECIFRET: Dronning Margrethe var på sjældent besøg i marts, da Simeons Kirke i Sjællandsgade fyldte 100 år i marts. Da kirken åbnede var det med deltagelse af dronningens farfar Christian 10. og til kirkens halvtreds år var det hendes far, Frederik 9. som kastede royal glans over den store begivenhed.  RAZZIA: Politiet ryddede Jægersborggade i marts. 23 mænd blev anholdt ved aktionen, og de nægtede sig ved grundlovsforhøret skyldige i sigtelserne om produktion af og handel med mindst 100.000 joints. De kom dog stadig i fængsel.  MADSPILD: Mange gode kræfter kæmper i disse år for at bekæmpe madspild, og de fik sig en stærk kollega i marts, da Fødevarebanken på Birkedommervej fin ny direktør.  Karen-Inger Thorsen kom til Fødevarebanken fra Røde Kors, og hun så et stort potentiale i den socialøkonomiske virksomhed, som både bekæmper madspild og madfattigdom.    JUNI   MOSKE: Det var hovedsageligt kun støvsugningen, der manglede, da Nørrebro/ Nordvest Bladet fik lov at kigge indenfor et par dage før, den imponerende moske blev indviet under stor mediebevågenhed og en masse politisk opmærksomhed, både fra dem, der kom, og dem der absolut ikke kom, i midten af maj.  GADEFEST: Distortion skyllede ungdommeligt og glubende sulten på fest over Nørrebro.  Som altid var mange utilfredse med den enorme fests larm og skrald, men flest var glade, og Nørrebro var helt på den anden ende 4. juni, inden karavanen rykkede videre.  SKANDIKRIMI: Nørrebroeren Jakob Melander havde netop skrevet sit andet bind i sin allerede succesrige krimiserie om den tidligere bz'er, nu politimand, Lars Winkler.  Jakob Melander, tidligere musiker og dramatiker, debuterede i midten af fyrrerne og gav håb til frustrerede forfattere i et interview i juni.  ÅNDEHUL: Fuglekvarteret fik et nyt og tiltrængt grønt område at boltre sig på i juni.  Skolehaven ' Grøndal' ligger på Grøndalsvængets Skole, men haven, som blev indviet med is og borgmestertaler skal fungere som et samlingspunkt for hele kvarteret -ikke bare for skolens børn og familie.    JULI   MAKEOVER: Arbejdet med at gøre Folkets Park til et skønnere og mere trygt sted havde været i gang i længere tid og i sommer var det så, efter en længere proces med borgerinddragelse, tid at sætte gang i en ' tryghedsmakeover'.  Visionen og håbet var (er) at en bredere gruppe borgere skal tage parken i brug.  PLADSMANGEL: Et påbud betød, at boformen i Rådmandsgade 60 måtte lukke en sovesal med ti senge. De fandt fire nye, men de manglende sengepladser kunne mærkes for nødherberget for unge hjemløse mellem 18-30 år.  GLAT FØRE: Da den imponerende Superkilen blev indviet for to år siden, viste der sig hurtigt et tosset problem.  Den flotte røde belægning blev nemlig spejlglat, når det regnede. Man skiftede hurtigt belægningen ud på cykelstien, og besluttede sig for at rette op på resten af den røde belægning i løbet af denne sommer. Men tidsplanen skred, kunne vi fortælle i juli -så nu må man fare med lempe i vådt vejr på den røde plads til næste sommer.  UNGE I GUDS HUS: Samuels Kirke havde længe været til salg, men i sommer blev de fornødne kroner lagt for den tidligere folkekirke i Thorsgade.  Bolig Selskabet VIBO bygger nu ungdomsboliger.    AUGUST   GRØNDALSVÆNGE: 339 andelshavere blev slemt skuffede i august. De havde ført en lang kamp mod kommunen for at få dem til at fjerne en 100 år gammel servitut, der siger, at andelshaverne aldrig må have fortjeneste ved salg af deres andele. Men et flertal i Borgerrepræsentationen stemte for at beholde servitutten: » Fordi den tjener til at sikre billige boliger i København, « som teknik-og miljøborgmester Morten Kabell (EL) udtalte efterfølgende.  FOLKETS HUS: De tre medarbejdere i Folkets Hus, som blev ansat i februar for at få huset til at fungere, var i fuld gang i august.  » Vi tager os af de sure pligter for at gøre det så attraktivt som muligt at være aktivist, « fortalte Marc Johansen.  OPLYST: Mange aftenduelige løbere havde henvendt sig til Københavns Kommune for at få dem til at sætte lys langs løberuten om søerne. I august fandt man så en million, så der blev lys rundt om Peblinge Sø. Naboerne så hellere, at man brugte pengene på noget andet: » Hvis der skal bruges en million kroner til et løft i det fredede søområde, burde det i høj grad blive brugt til at lave supercykelstien helt om, således at gangpromenaden løftes til at blive attraktiv igen, « sagde nabo John Kay Pedersen.    OKTOBER   Å-DRØMME: Miljøpunkts utopiske planer om at grave Ladegårdsåen op og føre bilerne under jorden, var pludselig ikke utopiske længere.  I Københavns Kommunes budget for 2015 blev der afsat 1,4 millioner kroner til at udarbejde et konkret løsningsforlag frem mod maj 2016, og velviljen vokser for, det storslåede projekt, som anslås at koste mellem 4,2 og 6,2 millioner kroner.  VEJARBEJDE: Så blev det Ydre Nørrebros tur. 2. etape af Nørrebrogadeprojektet gik i gang i efteråret. Det betyder blandt andet omlægninger af bil-og bustrafikken, og så selvfølgelig en masse vejarbejde. De erhvervsdrivende var ikke i jubelhumør, men de havde nået at vænne sig til tanken.  » Omlægningen sker uanset, hvad vi siger, så nu må vi få det bedste ud af en dårlig sag, « sagde Nørrebro Handelsforenings formand, Hans Mejlhede.  VISSENT: Den er flot og sådan, men den røde plads på Nørrebro har ikke haft helt en problemfri tilværelse.  Fordi den røde belægningen bliver meget glat i vådt føre, har man været nødt til at salte en masse. I oktober kunne avisen så fortælle om de store problemer, det har for pladsens træer, som bliver kvalt af en blanding af vejsalt og regnvand.  Forvaltningen havde dog fundet en løsning og udskiftede de døde træer.    NOVEMBER   TRAFIKAOS: Mimersgade har været lukket for gennemkørende trafik i årevis, så derfor kom det voldsomt bag på beboere og trafikanter i området, at den smalle gade pludselig var busgade.  Både bus 5A og 350S kørte pludselig blandt parkerede biler og skolebørn, og forældre, beboere og lokaludvalget råbte vagt i gevær så højt, at Teknik-og Miljøforvaltningen hurtigt gik i aktion for at gøre gaden mere trafiksikker.  BORGERMØDE: Hashhandlen i Nordvest var blevet presset bort fra Utterslev Skole, men så var pusherne blot dukket op på Smedetoften.  I november dukkede op mødtes borgere, højtstående politifolk og repræsentanter på Bispebjerg Lokaludvalgs foranledning for at diskutere utrygheden i bydelen. Konklusionen var klar. Nordvest finder sig ikke i det.  LORTEHISTORIE: En gruppe udenlandske hjemløse havde slået sig ned ved Mimersparken og de lokale blev mere og mere trætte af menneskelort og affald. Politiet lovede at gøre sit ved en ulykkelig situation, som desværre er tilbagevendende og svær at løse.  MUSIKCHEF: Den blot 28-årige Sven Houlberg blev i november den ny musikchef for det legendariske spillested Rust på Guldbergsgade.  Den unge, men særdeles erfarne nybagte chef fortalte om sine ambitioner i avisen.    SEPTEMBER   OVERSET: Der er milliarder af kroner i spil, når politikerne på Københavns Rådhus lægger budget, men der var udbredt skuffelse i Nordvest, da budgettet blev offentliggjort For der var ikke ret mange af pengene, der landede i Nordvest, trods politikerne løfter om at tilgodese netop Nordvest (og Valby) efter der heller ikke var nogen penge på bordet ved budgettet i ' 14.  » Alle de gode forslag, som er udarbejdet af forvaltningerne eller lokaludvalget, vælger man åbenbart at ignorere og i stedet bruge penge på skihopbakker og fester i Indre By. Det er kritisabelt, « lød det ukarakteristisk heftigt fra den ellers så ligevægtige Alex Heick, formand for Bispebjerg Lokaludvalg.  BYBONDE: Mads Boserup Lauritsen blev en dag i 2011 træt af det kedelige flade tag på skraldeskuret i gården i Husumgade. Så byggede han et par selvvandende altankasser. Det blev til projektet Tagtomat, som i 2014 var så stor en succes, at han sagde sit job op, og fortalte sin historie i avisen FALDNE KÆMPER: ' Poppelallen går i graven på Bispebjerg Kirkegård' lød det med patos i avisen i september.  Den 80-årige poppelallé stod som et stolt ikon over Bispebjerg Kirkegård, men de var nu blevet så gamle, at de truede med at skvatte sammen af sig selv. De blev fældet i efteråret. Suk.    DECEMBER   AFGANG: Det kom som en overraskelse for mange, da Nørrebro Lokaludvalgs forkvinde Uzma Ahmed valgte at gå i slutningen af november.  I decembers første avis fortalte hun om baggrunden for sin beslutning, som hun begrundede med mistillid og manglende samarbejdsvilje fra resten af udvalget.  Resten af lokaludvalget var kede af den udlægning, men ville ikke diskutere det nærmere. Ny formand blev Mogens ' Mugge' Petersen.  FØDSELSDAG: Anna Kirke har levet stilfærdigt som ' landsbykirken på stenbroen' i 100 år. Men det gik bestemt ikke stille af sig, da kirken fejrede den cirkelrunde fødselsdag i starten af december.  NY MAND: I samme boldgade fik nærliggende Stefanskirken ny sognepræst, Thomas Høg Nørager, som havde flyttet til den multikulturelle stenbro fra Them nær Silkeborg, og han glædede sig utroligt meget til at dyrke bro og gøre en forskel i smeltediglen.  EN HJÆLPENDE HÅND: En række unge får en økonomisk håndsregning fra Københavns Kommune, der betyder, at de kan bo i almene familieboliger i 11 boligafdelinger i København -heraf otte i Nordvest.  Overborgmester Frank Jensen var på besøg i Bispeparken for at hilse på nogle af de heldige unge. Og han tog høfligt skoene af.  Den er en af Københavns mindste gader på efterhånden kun en håndfuld opgange. Men den er også en af de mest berømte, for alle danskere over den sprødeste ungdom kommer uværgeligt til at tænke på mandage, regnvejr og den stakkels Gertrude, der bliver brændt af på det skammeligste af sin utro Kaj, når de hører navnet Solitudevej.  Oprindeligt var Solitudevej en lang allé, der førte fra Nørrebrogade til lystgården Solitude fra 1720. Den lå mellem slottet Blågårds jorder og Assistens Kirkegård og havde marker og haver ned til Ladegårdsåen, der i dag er overdækket og løber under Åboulevard. Solitude blev revet ned i 1882.  Det var Elga Olga, der udødeliggjorde Solitudevej i Cirkusrevyen i 1953 med Poetens og Sven Gyldmarks vise, der for altid har forlenet den lille sidegade til Nørrebrogade med en vis tristesse. Og det er meget uretfærdigt, for Solitudevej er både hyggelig, nydelig og beboet af venlige mennesker, der kommer til hinandens bryllupper og ikke behøver mange påskud for at mødes i festligt lag i de dejlige grønne fællesgårde mellem Solitudevej, Nørrebrogade, Kapelvej, Bangertsgade og Griffenfeldtsgade.  »Så snart vejret er til det, nyder vi gården hver for sig eller sammen. Da Danmark var vært for det europæiske  Melodi Grand Prix holdt vi gallamiddag i vores stiveste puds derude, og når der er EM eller VM, hiver vi et fjernsyn udendørs og ser kampene sammen. Men som regel opstår sammenkomsterne helt spontant,« fortæller Isidora Anti´c Smith og Henrik Norlander Smith, der bor i nummer 2 sammen med Isabella på fem et halvt og Emmely på 11, der på skift bor 14 dage her og 14 dage hos sin mor i Allerød.  Isidora Smith, der kom til Danmark fra Serbien for seks år siden, er ved at tage den fælles europæiske CEMS mastergrad i international management på Copenhagen Business School, mens Henrik Smith, der er arkitekt, er ansat hos VELUX A/S. Han arbejder især med typehusbyggeri i udlandet og rejser meget rundt til koncernens 40 udenlandske afdelinger.  Sidste efterår og vinter tilbragte Isidora, Henrik og Isabella i Italien, hvor Isidora studerede et semester i Milano, mens Henrik kombinerede halvtidsarbejde og samværet med Isabella og Emmely, der kom på besøg i efterårsferien.  Henrik er københavner, men blev arkitekt fra arkitektskolen i Århus, lavede teaterscenografi og boede bl.a. i et kollektiv på Djursland. For ti år siden faldt han over en stillingsannonce fra VELUX A/S, der søgte en medarbejder, der ville være med til at forandre arkitekturen i Central- og Østeuropa.  »Det kunne jeg slet ikke stå for, jeg fik jobbet, og vi fandt hurtigt lejligheden her på Solitudevej. Og naturligvis nynnede vores advokat melodien i telefonen, da han ringede for at fortælle, at handlen var gået i orden,« fortæller Henrik.  »Ja, taxachauffører og næsten alle andre begynder at synge den, når man fortæller at man bor på Solitudevej,« siger Isidora, der straks faldt til i kvarteret, da hun blev gift med Henrik for seks år siden.  »Folk her er meget åbne og hjælpsomme over for nye tilflyttere, hvis man selv kommer dem i møde. Jeg kan også godt lide, at der er så mange spændende etniske forretninger heromkring, f.eks. en irakisk bager og en irakisk frisør. Her er også en indisk restaurant på hjørnet, også ejet af en iraker, hvor vi ofte spiser. Her er mange unge mennesker, der finder på nye sjove forretninger, og Nørrebrogade er jo en fantastisk indkøbsgade. Man kan få næsten alt, og der er åbent omtrent døgnet rundt,« fortsætter hun begejstret.  »Det er fordelen ved at bo i et bymiljø. Vi elsker at have folk omkring os. Normalt hører vi slet ikke støjen fra Nørrebrogade. Undtagelsen var optøjerne i forbindelse med rydningen af Ungdomshuset,« siger Henrik, der fik svedet bagpartiet af bilen, da det gik voldsomst til.  Henrik er formand for ejerforeningen Nørrebrogade 61/Solitudevej 2, som man arbejder på at få døbt om til Lille Ravnsborg, fordi ejendommen oprindeligt hed sådan, som det fremstår af en fine stukinskription på Nørrebrogadefacaden med årstallet 1890. Den består af 12 beboelseslejligeder og fire ­butikker og indgår i det gårdlaug, der nu er to tredjedel ­gennem istandsættelsen af fællesgården.  »Da jeg flyttede hertil for ti år siden, var kvarteret mere slum-agtigt, men nu er her renoveret og indlagt bad og toilet i de fleste lejligheder. Det er mere oprindeligt end f.eks. Vesterbro, fordi her stadig er en del almennyttige boliger. Men forældrekøb af mindre lejligheder har ændret meget. De unge, der bor i dem, er ikke så engagerede i kvarteret som vi andre. For dem er det ofte en form for kollegieværelse, en mellemstation, inden de skal videre,« siger Henrik og Isidora, der håber at kunne blive boende nogle år, selv om den tre- et-halvtværelses bliver for lille, når pigerne snart gerne vil have hver sit værelse.  Emmely er glad for at komme i ungdomsklubben. »Folk her er ikke så fordomsfulde over for andre, man falder bare ind i gruppen,« siger hun.  Men ellers er manglende tilbud til børn og unge efter hendes fars mening det største minus ved Indre Nørrebro.  »Her bor omkring 30.000 mennesker og vi har først nu fået en idrætshal i Korsgade. Da jeg boede på Djursland, fik vi etableret en hal på et befolkningsgrundlag på 300. Det undrer mig, at området her er så underforsynet med sportsfaciliteter, specielt da det har været en socialdemokratisk højborg,« slutter Henrik Norlander Smith.   boligen@berlingske.dk   Kommune: Københavns Kommune,  www.kk.dk   Prisniveau: En treværelses stuelejlighed på Solitudevej er lige blevet solgt for knapt 2,5 mio. gennem Nybolig og det er nogenlunde niveauet for velholdte lejligheder i kvarteret. Lejligheder højere oppe er dyrere. Rundt om hjørnet til Nørrebrogade er der store femværelses patricierlejligheder til en helt anden pris, afhængigt af vedligeholdelsen.  Nørrebro. Kvarteret der er kendt for multikultur, bandekonflikter, H. C. Andersens grav og shawarma har de seneste par år været et af de mest eftertragtede steder at købe lejlighed. Og kigger man på de seneste tal over salgstider på ejerlejligheder, så er bydelen mellem Dronning Louises Bro og Nørrebro Station blevet et uhyre populært område at bosætte sig.  I tredje kvartal af 2015 blev en ejerlejlighed på Nørrebro i gennemsnit solgt på 48 dage, viser tal fra interesseorganisationen Realkreditforeningen. Til sammenligning blev en lejlighed på Østerbro solgt på 61 dage.  »Boligmarkedet på Nørrebro har kun vokset sig stærkere og bedre, og det er stadig meget populært og trendy at bo her,« forklarer ejendomsmægler Anette Skånning Brogaard fra Danbolig Nørrebro.  Den oplevelse deler samtlige af de ejendomsmæglere, som Berlingske Boligen har talt med.  DET ER ISÆR forældre, der finder pengepungen frem, når lejlighederne i Ravnsborggade og Baldersgade bliver solgt, fortæller ejendomsmæglerne.  »Der er rigtig mange forældrekøb på Nørrebro.  Toværelses lejligheder er virkelig attraktive og især i månederne op til studiestart,« siger medejer Jacob Malling fra ejendomsmægler EDC Paul Erik Bech, der gætter på, at forældrene køber lejligheder i kvarteret, fordi det er hipt, og de unges venner bor i samme område.  Samme melding kommer fra Anette Skånning Brogaard, der tilføjer: »Det er ofte forældre til unge mennesker, der er køberne. Der er mange fordele for dem på Nørrebro, hvor der er flere uddannelsesinstitutioner tæt på og en rivende byudvikling.« Hos Home Nørrebro karakteriserer indehaveren, Mogens Brask, køberne som rummelige.  »Mange af dem, der vil bo på Nørrebro er rummelige i den forstand, at de søger det spraglede og skæve. Der må gerne være et mere individuelt præg i gadebilledet,« siger han og fremhæver kvarteret omkring Stefansgade, som et område der er vokset i popularitet.  I DET KVARTER ligger blandt andet Jægersborggade, der netop er kendt for små specialforretninger og hippe spisesteder. Og hvor det førhen var Sankt Hans Torv og Ravnsborggade på det såkaldt Indre Nørrebro, der tiltrak køberne, er de dele, der ligger længere væk fra Indre By og tættere på Nordvest, vokset i popularitet.  »Søgningen er meget, meget stor på Nørrebro. Stefansgadekvarteret og Ydre Nørrebro har fået et løft og er næsten kommet på niveau med Sankt Hans Torv, og vi har flere købere, der søger lejligheder specifikt i det område,« fortsætter Mogens Brask.  Det genkender Jacob Malling fra EDC Paul Erik Bech: »Flere af køberne har fået præference for det lidt mere ydre Nørrebro. Byen vokser udad, efter priserne er steget.« I TREDJE KVARTAL af 2012 kostede en ejerlejlighed på Nørrebro i gennemsnit 23.478 kr. pr. kvm. Tre år senere er den gennemsnitlige pris nu over 34.000 kr.  Og ifølge ejendomsmæglerne vil det kendte kvarter, der har tiltrukket sig mediernes søgelys med jævne mellemrum de seneste mange år, ikke blive mindre attraktivt i fremtiden. Tværtimod.  I 2018 vil det gamle brokvarter både få flere metrostationer, og omkring Nørrebro Station - der også bliver et nyt trafikalt knudepunkt - bliver der bygget flere lejligheder. Det vil sandsynligvis gøre bydelen en tand mere populær, spår ejendomsmæglerne.  »Det ville være meget mærkeligt, hvis Nørrebro stoppede med at være attraktivt. Det er jo svært at forestille sig et København uden Nørrebro,« siger Jacob Malling.  REDAKTION@BOLIGEN.DK    Fakta: Nørrebro vs. Vesterbro   Selv om Nørrebro de sidste par år har været i hård konkurrence med bydelen Vesterbro om købernes gunst, så slår Vesterbro altså stadig Nørrebro i popularitet.  Her blev ejerlejligheder nemlig solgt på 52 dage i gennemsnit og var dermed den bydel, hvor lejligheder solgte hurtigst i 2015.  Til sammenligning blev lejligheder på Nørrebro i 2015 i gennemsnit solgt på 57 dage, altså fem dage langsommere end på Vesterbro.  Kilde: Boligsiden. dk.    Byggeboom på Nørrebro   Et 29-etagers tårn af et boligkompleks forventes at stå færdig ved siden af Nørrebro Station i 2018.  Det 96 meter høje hus, kaldet Uptown Nørrebro, tilføjer 500 studieboliger til det populære kvarter.  I det samme grænseområde mellem postnumrene 2200 og 2400 skal området omkring togstationen, hvor en ny metro er undervejs, blive det nye ' samlende grønne torv' med små butikker, kaffebar og legeplads.  I samme nabolag skal de berømte boligblokke, der udgør Mjølnerparken, renoveres for over 800 mio. kr. Den omfattende makeover skal bl. a. omdanne stuelejligheder til butikker, gøre de øverste lejligheder til penthouses og tilføre terrasser til tagene.  GRØN FESTIVAL: Kom og vær med, når bydelens byhaver, taghaver, fælles gårdhaver og grønne eksperimenter åbner dørene op til 3-dages byhavefestival på Nørrebro.  Nørrebro Lokaludvalg og byhaverne på Nørrebro inviterer alle indenfor i bydelens mange taghaver, baggårde, byhaver og grønne laboratorier.  I år strækker festivalen sig fra fredag den 24. august til søndag den 26. august 2018, og programmet byder på en lang række arrangementer for både børn og voksne, hvor der i år er fokus på insekter.  Kom og få inspiration til hvordan man kan dyrke i byen, lav frøbomber og dyrk dine egne svampe, hæng ud i en taghave, gå på kriblekrable-skattejagt, smag en urtecocktail eller en grøn juice, lær om bybier og honning, klap en ged, spis hjemmedyrket frokost, undersøg insekter på Assistensen, gå på opdagelse med Danmarks eneste kryptozoolog, lav pandekager med krydderurter over bål og meget mere.    Viser det grønne Nørrebro   Det er 6. år i træk, at Nørrebro Lokaludvalg sammen med bydelens haver tager initiativ til en byhavefestival. Det initiativ tager Lokaludvalget bl. a.  for at vise den spirende kreativitet frem, der eksisterer på Nørrebro. Nørrebro har i mange år været frontløber på lokale, grønne projekter, bl. a.  byhaver, fødevarefællesskaber, delebiler, dyrehold i byen og intelligente løsninger til afledning af regnvand.  Det på trods af at bydelen kun råder over sølle syv kvadratmeter offentligt grønt pr. indbygger.  Det er væsentlig mindre end i samtlige andre bydele i København - Vesterbro undtaget.  En københavner har nemlig i gennemsnit hele 39 kvadratmeter offentligt grønt.  - Nørrebro er totalt brændt af, og en stor del af butikkerne fra Dronning Louises Bro til Nørrebro runddel er blevet smadret og plyndret. Nu har vi indkaldt ekstra mandskab for at få overblik over, hvad de anholdte skal sigtes for. Det vil typisk være vold mod politiet, anstiftelse til uroligheder og overtrædelse af ordensbekendtgørelsen, siger Gunnar Nørager til Ritzau.Han har ikke hørt, at der skulle være tilskadekomne, hverken hos politiet eller blandt de unge.   Klik her for at åbne originalartiklen på Amtsavisen.dk   TIL SALG: Fremtiden er endnu uvis for de mange børn, hovedsageligt fra Nørrebro Park Skole og Rådmandsgade Skole, som går hos Fritidscenter Ydre Nørrebro i Skodsborggade.  Alligevel er der håb i stemmen hos leder Kræn Berg Ridder, da Nørrebro/ Nordvest Bladet kontakter ham igen for at tale med ham om udviklingen i sagen.  For siden vi talte sammen sidst, har køberen af bygningen Mäckler Erhvervsbyg fortrudt og er sprunget fra.  Derfor mødtes Københavns Kommune, som indtil videre lejer ejendommen, med ejeren Sct. Stephans Fonden torsdag for at høre, hvad mulighederne var for at finde en løsning.  Men ifølge Københavns Kommune er der endnu ikke noget nyt om, hvorvidt de to parter får lavet en aftale, og ifølge Kræn Berg Ridder er Sct. Stephans Fonden nu igen på jagt efter en ny køber til ejendommen.    Et lille håb spirer   Og det at Mäckler Erhvervsbyg er sprunget fra, får håbet til at spire ganske svagt hos lederen af fritidscentret.  » Jeg håber selvfølgelig, at det går i orden, og at vi ikke bliver nødt til at flytte ud alligevel. Der er mange, der ønsker, at vi kan blive, men det er selvfølgelig ikke ensbetydende med, at det er det, der kommer til at ske, « siger Kræn Berg Ridder, der samtidig må forholde sig til de midlertidige lokaler, som kommunen er ved at forsøge at få lavet aftaler omkring, så børn og medarbejdere under alle omstændigheder har et sted at møde ind til august, når aftalen med Sct. Stephans Fonden ophører.    Klausul kom i vejen   Ifølge Kræn Berg Ridder var det en klausul om, at ejendommen kun må bruges til institution, der fik Mäckler Erhvervsbyg til at springe fra, da det stod klart, at klausulen ikke kunne ophæves.  Hvem de nye ejere af ejendommen i Skodsborggade bliver, må tiden vise.  Nørrebro/ Nordvest Bladet følger sagen.  Jeg håber selvfølgelig, at det går i orden, og at vi ikke bliver nødt til at flytte alligevel.  Der er mange, der ønsker, at vi skal blive, men det er selvfølgelig ikke ensbetydende med, at det er det, der kommer til at ske.  KRÆN BERG RIDDER, leder af Fritidscenter Ydre Nørrebro.  IDENTITET: Beboerne på Ydre Nørrebro er vant til at andre taler om dem, om kriminalitet, ghettolister, og om at Ydre Nørrebro er en udsat bydel.  Det er de historier, der oftest bliver fortalt om bydelen, men nu skal alle de andre historier frem.  » Jeg er træt af, at Nørrebro bliver betragtet som et sted, hvor der er krig, og det er utrygt. Og det er ikke for at sige, at det ikke findes, for selvfølgelig gør det det, men det er jo ikke hele billedet. Der er jo også en fantastisk rummelighed her, der er så enormt mange forskellige mennesker, der bor her. Det er på en måde ligesom en landsby. Man kender grønthandleren og cykelhandleren og man hilser på hinanden, og jeg synes ikke, at de kvaliteter kommer frem, « siger Uzma Ahmed Andresen, der er boligsocial projektleder i AAB's afdeling 58.  Det er her fra det store boligområde, historierne bliver fortalt i form af en spritny ' app', man kan downloade til sin smartphone, og gå på en såkaldt ' audiowalk' rundt på Ydre Nørrebro.  Meningen er, at man skal tage sine høretelefoner i ørerne, tænde for app'en og gå på opdagelse på Ydre Nørrebro. Blandt mennesker, musik, billeder, steder og fortællinger. 28 fortællinger, om de folk, der bor eller arbejder i en udvalgt kvadratkilometer på Nørrebro.    Den gode historie   Radiodokumentaristen Rebecca Bannor-Addae er den anden af de to ophavskvinder til projektet, og hun fik ideen på en radiofestival i Berlin, hvor lignende audiowalks blev præsenteret fra blandt andet London, hvor de to bagkvinder siden tog på researchrejse.  » Sådan en skal vi også lave på Nørrebro, tænkte jeg.  De historier, der fortælles om Nørrebro er oftest i en negativ kontekst, og jeg ville gerne høre nogen af de andre slags historier fra de mange mange forskellige mennesker, der bor her, « siger hun, som blandt andet har lavet radio for Radio-24syv, og i den forbindelse allerede havde arbejdet med en gruppe piger fra AABs afdeling 58.  Rebecca Bannor-Addae tog så denne gruppe piger ud i området på jagt efter gode historier at fortælle. Og de vidste ikke på forhånd, hvilke historier, de var på jagt efter.  » Der har ikke været nogen kriterier for historierne. Andet end området, cirka en kvadratkilometer på Ydre Nørrebro, der skulle inkludere denne boligforening.  Den røde tråd er den gode historie frem for noget som helst noget som helst andet, « siger Rebecca Bannor-Addae.  I alt har de indsamlet 28 meget forskellige fortællinger til app'en.  Her er en fortælling om kvinden, der har valgt at få et barn med sin bøsseven, indvandrerkvinder, der skal lære at cykle for første gang, den ældre kvinde, som har drevet kjoleforretning i 49 år, den stolte ungarbejder, der sætter en ære i sit arbejde i Føtex, og parret, som bager rugbrød og speltboller og bor i andelsboligforening, men har børn i en børnehave i Mjølnerparken.  En broget flok menneskers anekdoter fra en unik og mangfoldig bydel.    Komme Nørrebro i møde   » Vi snakkede om ordet kærlighed, da vi sad og brainstormede, og det er det, vi føler for det her sted. Det er her vi føler os hjemme. Jeg har for eksempel været gift med en dansk mand, så mine børn har to forskellige farver og jeg føler -jamen på Nørrebro kan alt bare være normalt. Det er det med rummeligheden -det er skønt, « siger Uzma Ahmed Andresen, som også håber, at app'en vil hjælpe boligforeningen til at komme resten af Nørrebro i møde.  » Det er kunstigt kun at høre til her i en lukket gård. Hvis man ikke føler, man hører til på Nørrebro, eller hvis man ikke føler, man hører til i Danmark.  Og det er jo historien her, og det jo også den vi gerne vil rykke ved. Her handler det om: hvis man kan sige, 'Jeg er Nørrebro' er der ikke så langt til at sige, jeg er Danmark. « FEST. ' Der er releasefest for ' Jeg er Nørrebro' på den røde plads lørdag 14. september klokken 15-17.  Har du ikke en smartphone, kan du besøge hjemmesiden www.jegernoerrebro.dk.  Navnet Nørrebro eksisterer kun som et ekko i Odenses historie.  Det gamle skæve, farverige kvarter, der ledte ned til havnen, blev definitivt udraderet fra bykortet i 1970' erne, som endnu en følge af Thomas B. Thriges Gades pløjen sig gennem bymidten.  Tilbage af de oprindelige bygninger er kun ganske få, som vi bragte en serie på fire artikler om på i Odense Før &amp; Nu i efteråret. Nu vil politikerne genoplive Nørrebro som mere end blot et navn.  Det ny Nørrebro, som jo i dag mest består af nybyggerier, skal tage afsæt i områdets historiske identitet og skabe bindeled mellem city og havn.  Borgmester Peter Rahbæk Juel efterspurgte før jul i Fyens Stiftstidende at møde borgere, som med deres erindringer kan hjælpe til at bringe historien om det gamle Nørrebro tilbage. For, som han sagde: " Navnet Nørrebro gør det selvfølgelig ikke alene". Det bliver der lejlighed til lørdag 19. januar, hvor borgmesteren byder velkommen til en rundtur i området sammen med arkivar Johnny Wøllekær fra Odense Stadsarkiv, som vil fortælle om områdets historie.  -Nørrebro var Odenses udfaldsvej til Nordfyn og ikke mindst byens forbindelse til havnen, da den blev åbnet i 1804. Forbindelse til havnen blev dog besværliggjort, da jernbanen fra 1865 skar gennem Nørregade og Nørrebro, fortæller Johnny Wøllekær.  -En tunnel under jernbanen blev indviet omkring 1913, men den blev snart et trafikalt knudepunkt -og en flaskehals. Problemet forsøgte byplanlæggerne i midten af 1900-tallet at løse ved at anlægge Thomas B. Thriges Gade, der blev lagt lidt øst for Nørrebro.  -Nørrebrokvarteret var kendt for sine lave, sammenhængende huse og mange små butikker og værtshuse.  Særligt de små beværtninger var der mange af i kvarteret, og på grund af beliggenheden tæt ved havnen var de ikke mindst et yndet tilholdssted for sømænd på landlov.  -Sidst i 1970' erne gik bulldozere i gang med at udrydde de sidste spor af den engang så lystige handels-og industrigade.  Gaden, der forbandt havnen og byen, siger Wøllekær, som fortæller meget mere på lørdag. Ved arrangementet er der også rundvisning i HF &amp; VUC Fyns nye byggeri.  Borgermødets mødested er HF &amp; VUC, Kottesgade 6-8.  Lørdag 19. januar kl. 11-13.  VELBEKOMME: » Én kylling, tak. « Den ældre mand tager stokken over i den anden hånd, mens han finder kontanter frem og betaler for den rygende varme kylling, som Samet Erman netop har taget af rotisseriet og pakket ind i stanniol.  » Det er klart kyllinger, vi sælger mest af. I løbet af en dag sælger vi mellem 200-300 kyllinger. Nogle hele og nogle i pita, « fortæller ejer af Boy's Shawarma Samet Erman, da den ældre mand åbner døren ud til gaden, og kold luft skærer sig ind i det varme, kyllingeduftende lokale.  Boy's Shawarma har ligget på Nørrebrogade 212 i knap 20 år, og på trods af navnet er det i højere grad de flammegrillede kyllinger end shawarmaen, der lokker folk til fra nær og fjern. Der er travlhed i biksen, og ofte står folk tæt, når klokken nærmer sig spisetid.  » Derfor kunne jeg godt tænke mig at udvide, for der er ikke plads nok. Mellem klokken 16 og 20 er der fyldt herinde, « siger 27-årige Samet Erman og kigger rundt i det lille lokale, der består af køkken, to siddepladser ved vinduet, et køleskab og den store ovn, hvor rækker af kyllinger på spyd drejer rundt.    Får en løftet pegefinger   Om sommeren har han stillet borde og stole ud på Den Røde Plads, så hans gæster kunne nyde kyllingen ude i sommervejret, men så er kommunen kommet efter ham, forklarer han.  » Jeg blev ved med at få advarsler, fordi jeg ingen tilladelse har. Jeg har ellers søgt om lov til det, men når jeg har sagt det til kommunen, siger de ' de er ved at behandle sagen'. Men det tager så lang tid -de skal jo bare sige ja eller nej, « siger han og trækker opgivende på skuldrene.    Konen tør ikke bo i 2200   Samet Erman elsker stemningen og det liv, der er på Nørrebro, særligt om sommeren hvor det hele bobler på pladsen til langt ud på aftenen. Selv bor han dog ikke på Nørrebro, men i Brøndby, fortæller han og understreger med et glimt i øjet, at det sådan set ikke var hans beslutning.  » Der er totalt dødt på Vestegnen, jeg kan meget bedre lide at være her, hvor der er liv.  Men min kone vil ikke bo på Nørrebro, slet ikke efter det, der er sket, med skyderier og så videre. Der har jo også været skyderi lige ude foran forretningen.  Hun kommer fra Holbæk, så hun er ikke vant til den slags.  Jeg er efterhånden vant til det, jeg har set lidt af hvert, « siger han og griner.  Han lægger dog ikke skjul på, at han er træt af den store opmærksomhed omkring bandekriminaliteten på Nørrebro og ikke mindst af det fokus, der har været på det stykke fortov lige uden for hans forretning, hvor et skyderi fandt sted i sommeren sidste år.  » Jeg har måttet jage tvjournalister væk flere gange, når der har været skyderi, for selvom der ikke er foregået noget inde i min forretning, fokuserer de på den med kameraet, « siger han, tydeligt frustreret over at blive forbundet med de negative historier om området.    En royal gestus   For ham er det vigtigt, at det også bliver fortalt, at Nørrebro er meget andet end banderne.  Selv holder han meget af det fællesskab, der er i området.  » Jeg taler meget med mine kunder og får et forhold til dem. Så hvis jeg møder dem på gaden, standser vi op og snakker om, hvordan det går, « siger han med et smil og vinker ivrigt igen til én, der går forbi og forretningen.  » Mine venner siger, at jeg er lidt ligesom dronningen, fordi jeg vinker hele tiden, « siger han med et grin og tilføjer: » Jeg kender rigtig mange her på Nørrebro, så der er mange at vinke til. «.  over paradedeltagerne ved Copenhagen Pride, kan to parader være på kollisionskurs på Nørrebro - og det hårde retoriske skyts er allerede taget i brug.   Beboerne på Nørrebro gemte sig bag gardinerne og så på bål og brand i deres bydel natten til søndag.   Mens brugerne af det tidligere ungdomshus på Jagtvej 69 demonstrerede i forbindelse med halvårsdagen for nedrivningen, måtte politiet råde naboerne på Nørrebro til at blive inden døre.   Det er ikke første gang, at optøjerne er så voldsomme, at beboerne må blive hjemme. Også i december sidste år og marts i år fløj brosten gennem luften og smadrede butiksvinduer og gader.   Christian Bondorff bor tæt ved Runddelen på Nørrebro og kunne selv se flammer og ild fra sit vindue.   Han er talsmand for ”Naboerne på Nørrebro”, et nabonetværk, der protesterer mod brugerne af det tidligere Ungdomshus, og han mener, at beboerne er trætte af og bange for optøjerne.  »Når jeg går ned på gaden og taler med folk, er de chokerede over voldsomheden. Nogle så flammer i flere meters højde og var bange for, at deres lejligheder skulle gå i brand,« fortæller han.    Ren terror    Flere ringede til politiet og fik at vide, at de skulle holde sig inden døre.   Christian Bondorff mener, at det er ”ren terror”, at folk på Nørrebro bliver holdt som gidsler i deres eget hjem.  »Den destruktive adfærd er meget egoistisk, og de unge tænker ikke på konsekvenserne for resten af Nørrebro. Det kan tydeligvis ske igen, og som naboer kan vi ikke stille noget op,« siger Christian Bondorff, der sammen med resten af ”Naboerne på Nørrebro” henstiller til politikerne, at ballademagerne ikke får noget ud af at benytte sig af vold.  Chefkriminalinspektør i Københavns Politi Per Larsen havde ikke regnet med, at urolighederne natten til søndag ville blive så voldsomme.  »Jeg troede egentlig, at vi havde fået nok af den kaliber i forbindelse med rydningen i marts. Jeg er overrasket over, at det var så vildt, og det er forbandet, at de unge tager de stakkels mennesker på Nørrebro som gidsler,« siger han.    Dyrt for butikker    For butiksejerne, der søndag måtte feje glasskår og andre rester fra den urolige nat sammen, koster ødelæggelserne dyrt.   Ifølge Johnny Beyer, der er formand for Nørrebro Handelsforening, betyder den omfattende ravage kroner og øre i form af selvrisiko, tabt omsætning og forsikringer, der ikke dækker.   »Butikkerne er tilfældige ofre i vanvittig konflikt, som ikke har noget med dem at gøre,« siger han.  Han ærgrer sig over, at de unge og politikerne nu rykker længere væk fra en dialog om en nyt ungdomshus.  »De unge skyder sig selv i benet, men jeg synes stadig, at man skal forsøge at gå i dialog. Man skal ikke bøje sig for uroen, men gå i dialog med de rolige unge mennesker, der virkelig ønsker et nyt hus. Det er ikke fordi, de laver ballade, men for at få løst deres problem,« siger Johnny Beyer, der er i gang med at iværksætte en kampagne, der fremhæver de gode oplevelser på Nørrebro.    kristine.linnet@jp.dk   - Det foregår stille og roligt herude nu. Vi kører rundt i området og har ryddet en barrikade i Stengade og nogle brosten. Vi fortsætter med at være massivt til stede på Nørrebro, siger Søren Viborg.  De seneste dage har politiet foretaget våbenvisitationer på baggrund af de seneste dages skyderier i bydelen, som kan relateres til bandekonflikten mellem indvandrerbander og rockerne. Det var en af de rutinemæssige visitationer, der førte til urolighederne i bydelen lørdag aften. Politiet valgte i første omgang at trække sig fra området efter konfrontationen med den unge mand, der sparkede en betjent. Efter tilkaldelse af flere betjente gik politiet igen ind på Nørrebro og situationen blev meldt under kontrol igen.  /ritzau/    1. juni 2005 - kl. 15:07   For cirka en måned siden mødtes han med integrationsminister Rikke Hvilshøj (V) og overborgmester Lars Engberg (S) fra Københavns Kommune. Her fortalte han dem om de optrappede problemer på Nørrebro og forelagde dem en projektbeskrivelse. Han har stadig ikke fået noget svar.  - Jeg har advaret mod den her situation for lang tid siden. Miljøet bliver grovere og grovere på Nørrebro. Det forebyggende arbejde skal prioriteres nu. Det er blevet nedprioriteret på det seneste, siger Khalid Alsubeihi til Ritzau.  De seneste voldsepisoder og skyderiet ved spillestedet Rust, hvor en 24-årig mand blev dræbt, har bekymret mange beboere på Nørrebro.  Alle artikler, fotos, grafik og øvrige illustrationer, der er på denne side, stammer fra Horsens Folkeblad. Horsens Folkeblad har ophavsretten, jf. lov om ophavsret.  Vilkår for anvendelse af Net-Avis og E-avis| Personoplysninger   Klik her for at åbne originalartiklen på Horsens-Folkeblad.dk    Sidi Nour-Eddine, 56, Nørrebro, gademedarbejder: »Jeg synes, det er godt, at Anders Fogh er på Nørrebro, men han burde have gjort det for længe siden. Det er godt, der kommer fokus på det nu. Flere beboere er utrygge. Hvor kommer kuglen fra næste gang? Der skal gøres noget nu.«     Nathalie Rosenkilde, 16, elev i 9. Klasse på Rådmandsgade Skole: »Jeg spurgte Anders Fogh, om man ikke kunne snakke med nogle af de ældre fra Mjølnerparken, så man kan få dem til at lade være med at sende de små ud på gaden og trække dem med ind i bandekriminaliteten. Jeg synes, det er rigtig fedt, han kom for at høre, hvad vi synes.«    Morten Lauritzen, 50, Nørrebro, portør: »Jeg har boet på Nørrebro i 20 år. Nogle gange så føler man sig forladt her. Vi føler os utrygge. Jeg går nødigt ude om aftenen efter kl. 22 på Nørrebro. Jeg synes, det er godt, at statsministeren viser sig på Nørrebro. Det skaber fokus på området.«     Ahmed Abdul Khalek, 16, elelvrådsformand på Rådmandsgade Skole: Jeg synes, det er en stor ting, at statsministeren var her i dag, så vi kan se, at der er nogen, der gerne vil høre på os. Man kan se, der sker noget  men det er stadig for sent. Der er sket meget. Jeg er ikke sikker på, at det kan stoppe noget, men jeg håber. Jeg tror, den nye bandepakke kan hjælpe med at stoppe det.«    BTA\2009\03\14\BTA20090314X11#0006.pdf    Smilet er i den grad stivnet hos Nørrebro Lokaludvalg.    Jeg smiler lettet, da jeg kaster et blik ud ad vinduet og ser solen titte frem fra skyerne. Foran mig ligger en 12 timer lang jagt, og noget siger mig, at det gode vejr nok vil hjælpe betydeligt med at lokke mit bytte frem.  Jeg pakker min diktafon og en blok og lader riflen blive hjemme. Det er nemlig ikke bukkejagt, jeg har i kikkerten. I stedet skal jeg på jydejagt, og Nørrebro skulle efter sigende udgøre de bedste jagtmarker til lige præcis det formål.  Sidste år havde Nørrebro 1.249 jyske tilflyttere modsat eksempelvis Østerbro, som havde 892, og Vesterbro, som måtte nøjes med sølle 620. Faktisk er det den bydel i København, som har flest tilflyttere fra en bestemt landsdel.  18,1 procent af de østjyder, der flyttede til København i 2014, flyttede til Nørrebro, viser tal fra Københavns Kommune, og svirrende rygter om den jyske indvandring har med årene kastet sit skær over bydelen og f. eks. Sankt Hans Torv, der i folkemunde efterhånden er bedre kendt som Thomas Helmigs Plads. Men hvorfor har Nørrebro en så stor tiltrækning på jyderne? Og hvor meget fylder de egentlig i gadebilledet? Det går jeg ud for at undersøge.    Kl. 12 Den Røde Plads   Det starter lovende. Jeg skal ikke mange skridt forbi Drone og halalslagteren på Nørrebrogade, før jeg finder min første jyde ved en skaterrampe på Den Røde Plads. Som skater bruger 31-årige Troels Thomsen fra Vejle en del tid her kun et stenkast fra hjemmet i Esromgade, hvor han bor med sin aarhusianske kæreste.  Han er lærer og musikbooker på Nørrebro-spillestedet Stengade, og ud over en kort afstikker til Vesterbro har han boet på Nørrebro, siden han flyttede til København fra Aarhus i 2009.  Dengang var det især storbyens kulturog musiktilbud, som lokkede.  »København er et sted, hvor man kan være sig selv«, siger han, da jeg er kommet tæt på byttet.  »Nu er jeg jo skater og ved at være en lidt halvgammel en af slagsen, og hvis jeg boede i Vejle og kørte rundt på skateboard, ville folk tro, at jeg var komplet åndssvag. Hvis man sidder i Jylland og drømmer om en storby, hvor der er råt og højt til loftet, er det nok Nørrebro, der kommer tættest på. Her er unge studerende, en masse med anden etnisk baggrund, gamle arbejdere og hippieagtige typer«. Han tæller sammen, at størstedelen af hans venner bor på Nørrebro - og ja, de er jyder.  »Der er Emil fra Aarhus og Gordon fra Struer. Det er de samme mennesker bare et andet sted«, griner han og tilføjer, at storbyen ikke har ændret ham synderligt, men at han bemærkede, at folk i hans omgangskreds prøvede at integrere sig i starten ved lynhurtigt at tillægge sig en københavnsk dialekt.  »Det er for kikset.  Man må stå ved, hvem man er. Men der er nok nogle, der finder bøllehatten frem og folder bukserne en ekstra gang op, når de flytter hertil«.    Kl. 14.30 Baldersgade 74   Ikke langt derfra, i en lejlighed i Baldersgade, finder jeg den 22-årige silkeborgenser Mads Due Hansen. Han er i gang med at pakke sine ting ned i papkasser i den 4-værelses, som han deler med tre gutter fra Virum. Han flyttede til København sidste sommer for at starte på statskundskab og har boet på Nørrebro siden januar.  I dag flytter han igen, men kun for at komme et skridt nærmere Thomas Helmigs Plads til sit nye hjem i Læssøesgade.  Og han glæder sig til at komme endnu tættere på pulsen, siger han, da han høfligt byder indenfor iført cremefarvet satin og Amish-inspireret grydefrisure.  Et smukt eksemplar er han. Og faktisk er det selveste hottien fra Silkeborg, jeg har fanget, lader roommaten Rune Wieth mig forstå.  »Jeg har altid glædet mig til at lære min hovedstad at kende og tage et skridt op. Her er højere til loftet end i Silkeborg, og mange af mine venner bor på Nørrebro, så jeg kender det og føler, at jeg kan bevæge mig mere frit her. Det er den der sneboldeffekt, tror jeg«, fortæller Mads Due Hansen.  Han kan godt blive ramt af hjemve, for hvis han skal besøge familien i Jylland, skal han »fandeme planlægge det, mand«. Det er noget af det, som har overrasket ham mest ved at flytte til storbyen. Og så kan han også godt savne noget ægte natur, som altså ikke bare er de fire buske nede i gården på den anden side af soveværelsesvinduet.  »Jeg var til en koncert på Vallekilde Højskole for nylig, og det var fedt at kunne sparke en fodbold uden at skulle kigge efter, om der var vinduer eller små børn. Også bare frisk luft...«, sukker han. »Jeg ved ikke, om det er, fordi jeg er fra Jylland eller bare menneske, men det var sgu dejligt«.    Kl. 16 Jægersborggade 13   Jeg får færten af en større flok østjyder, da jeg igen står nede på gaden og følger sporet over Nørrebrogade, forbi Stefans Kirke og videre ned ad Jægersborggade.  På en trappesten sidder den 28-årige aarhusianer Per Rolf Jensen og nyder en smøg, og bag ham vælter endnu en aarhusianer, 28-årige Mathias Dahl Hansen, ud af opgangen. Han er en af Per Rolf Jensens i alt to jyske roomibro es. Et smil breder sig indvendig. Jeg har vist ramt bulls eye.  Per Rolf Jensen viser frimodigt den mystiske fremmede op i sit hjem og byder på kaffe, te og æble. Han studerer på Danmarks Designskole og flyttede til København for seks år siden. Lejligheden på Nørrebro har han boet i i tre år.  »Jeg ville gerne noget kreativt, og det bedste ved at flytte hertil var at starte på en skole, hvor det var muligt at realisere den drøm. Jeg har arbejdet for Henrik Vibskov under mine studier, og det havde for eksempel været umuligt, hvis jeg boede i Aarhus«, siger østjyden.  »Nørrebro er helt klart det kvarter, jeg føler mig mest hjemme i. Her er et stort miks af mennesker, og her virker meget fordomsfrit og trygt. I Aarhus er der jo meget større sandsynlighed for at få tæsk i byen. Da jeg boede der, havde jeg langt hår og gik i genbrugstøj, og så var man bare en lortehippie«. Egentlig flyttede Per Rolf Jensen til København for at være alene, men med årene er det endt med, at han har flere jyske venner her end tilbage i Aarhus, og han er da også bare en ud af i alt 10 forskellige jyder, der med tiden har boet i lejligheden i Jægersborggade.  »I det her område i en radius af måske 200 meter bor 7-8 af mine virkelig gode venner hjemme fra Aarhus og omegn«, smiler han. »Jyderne kommer her, fordi det er det fedeste kvarter at bo i. Det er et kvarter, som har hinandens ryg, det har en god placering, og engang var her også gode boligpriser«. I vindueskarmen i soveværelset har aarhusianeren en mindre urskov af potteplanter stående. Måske det er tegn på den samme jyske længsel efter natur, som hottien fra Silkeborg føler ved at bo midt på stenbroen, funderer jeg.  Man kan tage jyden ud af Jylland, men ikke Jylland ud af jyden. Og jo, aarhusianeren her synes også, at noget af det værste ved at bo i byen er ikke at kunne følge naturens gang.  »Her går man hurtigt glip af, at der er anemoner i skovbunden, og at rapsen blomstrer. Det er også derfor, jeg ikke skal have børn her. Jeg skal have jord under neglene«.    Kl. 17 Schleppegrellsgade 8   Det er blevet sen eftermiddag og tid til at inspicere Indre Nørrebro. I Schleppegrellsgade tæt ved Thomas Helmigs Plads bor den 28-årige kunsthistoriker og omviser på Statens Museum for Kunst Line Kanstrup Nielsen. Hun flyttede fra Aarhus til København for fire år siden, men kommer oprindelig fra Thy.  Lejligheden deler hun med sin veninde Christina fra Dronninglund.  »Min ekskæreste flyttede hertil, og så skulle der også bare ske noget nyt. Konkurrencen er hårdere, men der er også flere muligheder her. Det er begrænset, hvor mange vi kan stå på nakken af hinanden for at få job på ARoS«, siger hun, da jeg inviterer mig selv indenfor for at høre hendes bud på, hvorfor så mange unge jyder vælger at bosætte sig på lige netop Nørrebro i stedet for eksempelvis i Aarhus.  »Jeg ved ikke, om det er en provinsiel længsel, men her er den største andel af danskere med anden etnisk baggrund, og det åbner også op for andre butikker, som Aarhus er for lille til at rumme.  København er lille, men tilstrækkelig stor til, at der findes små miljøer i miljøerne, som man kan indgå i«. Selv ser hun Nørrebro som et »ekstremt velfungerende og åbent lokalsamfund«, selv om det er her, de største politiske spændinger og integrationsproblemer burde være. Thyboen har også altid følt sig tryg her, og det har overrasket hende, at det er muligt i et kvarter, hvor der ellers sker drab og voldsomme ting indimellem.  »Jeg arbejdede på Manfreds (restaurant, red.) i Jægersborggade. Vi stod udenfor, da der pludselig var nogle af de der pushere, som råbte: »Bang bang i gaden«, og så myldrede det frem med mennesker, som tog hætten over hovedet og løb i alle mulige retninger. Det føles meget storbyagtigt, at sådan noget kan eksistere, uden at man kan se det«.    Kl. 21 Indre Nørrebro   Tusmørket har sænket sig over Irmahønen på Indre Nørrebro, da min jagt går i stå. Det lader til, at Roskilde Festival allerede har støvsuget bydelen for hver eneste unge jyde. I hvert fald har jeg pludselig svært ved at finde dem.  Selv på mine 8-9 catwalks frem og tilbage på Hipsters Boulevard, som man kalder Dronning Louises Bro, hører jeg ikke andet end et kludetæppe af norsk, tysk, spansk og amerikansk. Og i 7-Eleven ved Elmegade står jeg kun i kø med stive københavnere, der »skal have de smøger og lidt til gåturen, dér«. Heller ikke på Props eller Harbo Bar i Blågårdsgade er der held ud over et par fynboer med sejlende øjne, og det gælder jo ikke. Der er intet andet for end at vende snuden tilbage til udgangspunktet og skumle videre, vurderer jeg, da min jydejagt nærmer sig sin 11. time. På Mikkeller på hjørnet af Stefansgade og Husumgade må der være bid, tænker jeg. Og ja, det er der.  Kl. 23.30 Mikkeller, Stefansgade Uden for den lyseblå bar står 27-årige Andreas Pedersen, som er pædagogmedhjælper, og 29-årige Bjarke Øland Frandsen, som er specialestuderende i forhistorisk arkæologi. De to flyttede sammen fra Thy i 2007 til noget, de troede var København, men som viste sig at være Rødovre. Senere boede Bjarke Øland Frandsen hos en epileptisk eksjunkie og hendes to kamphunde i Jægersborggade, inden han flyttede en anelse længere ud til Nordvest. Andreas Pedersen har boet ved Borups Plads siden december sidste år. Han har altid haft sin jyske omgangskreds på Nørrebro, fortæller han, og Bjarke Øland Frandsen indskyder grinende, at resten af selskabet indenfor på Mikkeller selvfølgelig også kun er andre jyder fra Thy.  »Jeg flyttede herover for nye eventyr, og jeg endte på Nørrebro og i Nordvest, fordi det var der, jeg havde råd til at købe en lejlighed. Man kan slappe af her.  Jeg kan gå ned til min købmand på bare tæer i mine shorts og gå tilbage og skrive speciale. Det skal ikke være for hovskisnovski«, siger han og overdriver sin jyske dialekt.  »Der er noget samhørighed, som jeg godt kan lide her«, siger Andreas Pedersen.  »Jeg kan få alt, hvad jeg gerne vil have, og min frisør og kioskmanden kender mig. Og jeg har boet i Mellemøsten, så for mig er det sgu også lidt lækkert, at her er nogle skilte på arabisk«. De to er helt bevidste om, at onde tunger anklager jyderne for at være årsag til, at cafeer og hipstere oversvømmer storbyen, men thyboerne vil faktisk meget hellere have et brunt værtshus og en fadøl til en ordentlig pris, lader de mig forstå. De tror også nærmere, det er derfor, jyderne søger til Nørrebro.  »Jyder er jo købmænd«, som Bjarke Øland Frandsen bemærker. Han er iført en blå skjorte med små hvide prikker og har håret skrabet tilbage i en moderigtig knold, og han indrømmer, at han tænker mere på sin fremtoning, efter at han er rykket til storbyen. Men det er mere, fordi der hele tiden er mennesker, der ser ham her.  »Det jyske er, at man ikke skal stadse sig for meget ud, men her kan du tage en fjerboa og noget makeup på«, siger han. Andreas Pedersen supplerer: »Hvis du gør det i Thisted, får du fandeme på munden. Her kan man også gå ned ad gaden uden nødvendigvis at blive genkendt. Anonymiteten er meget tiltalende«. Bjarke Øland Frandsen synes selv, at årene i København har gjort ham meget mere tolerant, fordi han er tættere på mennesker og fremmede og pludselig har en overbo, som også holder fest.  Men hans lejlighed er en investering, for han er ikke københavner og bliver her heller ikke. Han vil gerne have nogle dyr og høns, og han savner den kontinuerlige vind i Thy, siger han.  »Ja, en blæst, der hele tiden lugter af salt. Og havet«, tilslutter Andreas Pedersen sig.  »Og så savner jeg horisonten«, fortsætter Bjarke Øland Frandsen. »Her er der altid en bygning eller et menneske i vejen«. ibyen@pol. dk.   IAarhus er der jo meget større sandsynlighed for at få tæsk ibyen Per Rolf Jensen Og så savner jeg horisonten.  Her er der altid en bygning eller et menneske i vejen Bjarke Øland Frandsen Heller ikke på Props eller Harbo Bar i Blågårdsgade er der held ud over et par fynboer med sejlende øjne, og det gælder jo ikke.    Fakta: Sommerserie: Tilflytterne   Ibyen sætter fokus på de københavnere, der ikke kommer fra København.  I fredags fulgte vi i hælene på australske Thomas, der forsøger at kile sig ind i byen.  I dag går vi på jagt efter alle de jyder, der efter sigende bor i området omkring Sankt Hans Torv - eller Thomas Helmigs Plads, som pladsen bliver kaldt.  24. juli møder vi Siir og andre af Københavns indvandrere.  31. juli slutter vi af med en stor guide til de nye studerendes København.    Tal: Jyder i København   12,37 procent af Københavns indbyggere er født i Jylland.  De fleste af dem kommer fra Østjylland (3,8 procent).  Sidste år flyttede 7.654 mennesker til København fra Jylland. Det er flere end 10 år tidligere, hvor 6.816 flyttede til byen fra Jylland. Generelt er der flest tilflyttere fra Østjylland.  I 2014 flyttede de fleste af dem, der rykkede fra Østjylland til København, til Nørrebro (18,1 procent). Det er det højeste antal tilflyttere fra en bestemt landsdel til en bestemt bydel i København.  Kilde: Københavns Kommune.  »Vi har meldt ud til personale, at de skal være ekstra opmærksomme mandag, da der er børn og unge, der kan have været tæt på episoder familiemæssigt, eller de ligefrem har set det ske,« siger skoleleder på Guldbergskolen, Morten Nielsen, til B.T.  De seneste ni dage har ni skudepisoder udspillet sig i Storkøbenhavn, hvor en af dem fandt sted tæt på Guldbergskolen på Nørrebro i fredags.  »Det er vigtigt at bevare roen som voksen, for børnene og de unges skyld, hvad end man er forældre eller medarbejder,« siger Morten Nielsen.  Politiet er i fuld gang med at efterforske skudepisoderne, som de har en stærk formodning om, relaterer sig til den verserende bandekonflikt.  På Guldbergskolen har ledelsen meldt ud til forældrene, at de skal være opmærksomme på situationen.  »Vi har meldt det samme ud til forældre via forældreintra som for et år siden. Meldingen går på, hvordan de kan hjælpe offentligheden med at holde øje med situationen, samt et nummer på politiets hotline, hvis man ser eller oplever noget,« siger Morten Nielsen.  Skolen har et infomøde mandag eftermiddag.  »Jeg er spændt på i morgen, hvad reaktionerne vil være i forhold til fredagens hændelse. Men jeg har ikke fået nogen forældrehenvendelser i weekenden,« siger Morten Nielsen og uddyber:  »Det er tosidet, hvordan forældrene plejer at reagere. Nogen er urolige, mens en del forældre på Nørrebro - det er jo ikke, fordi det er helt normale tilstande - men de bliver ikke urolige over det.«   Politidirektøren i København, Anne Tønnes, oplyste tidligere på ugen, at de mange skyderier skyldes, at en bande er splittet op. Det skulle ifølge flere medier dreje sig om banden Brothas.  Københavns Politi har på baggrund af skyderierne indført visitationszone på store dele af Nørrebro og i Nordvestkvarteret.  Skyderierne fører til utryghed på Nørrebro, selvom mange beboere mest mærker bandekonflikten gennem medierne og politiets tilstedeværelse.  Onsdag morgen vågnede mange beboere på Nørrebro i København op til nyheden om, at der havde været et nyt skyderi i deres nærområde.    26-årig anholdt efter skudepisoder på Nørrebro   Det førte natten og morgenen igennem til politiafspærringer i et stort område omkring Den Røde Plads, hvor det senere blev oplyst, at to tilfældige personer var blevet ramt af skud. Der er tale om en mand og en svensk kvinde.  - Det er da ubehageligt, at der sker de ting, når man bor lige rundt om hjørnet, siger beboeren Kevin Bavnehøj, da TV 2 møder ham lige uden for afspærringen torsdag morgen.  Med sig har han sit barn i en barnevogn, og han fortæller, at området har føltes mindre hjemligt de seneste måneder, hvor bydelen har været ramt af en lang række skyderier.  - Man bliver da noget utryg, når man får at vide, at specielt mænd, godt nok lidt yngre end mig, ikke skal færdes ude om aftenen. Også når de fleste af skyderierne har vist sig at være fejltagelser, hvor de ikke har ramt det, der har været målet, siger Kevin Bavnehøj.    Beboere undgår bestemte gader om aftenen   Mange af de beboere, som TV 2 mødte på gaden denne morgen, havde endnu ikke hørt om det seneste skyderi. Flere var mest af alt frustrerede over afspærringerne og de trafikale gener, det medførte i morgentrafikken.  En butiksejer stod utålmodigt langs afspærringstapen og kiggede i retning af sin butik på Nørrebrogade, som han ikke kunne komme ind til og åbne til normal tid. Han ønskede ikke at stille op til interview ligesom flere af de andre beboere.  Bandekrigen handler om status, 'byttere'og personlige konflikter - ligesom for 30 år siden  Dem, der gerne ville udtale sig, bekræfter, at skyderierne har ført til en øget utryghed.  - Nu har jeg to børn, så det er klart, at når vi går ud om aftenen, tænker jeg over, at der er visse steder, vi måske ikke skal færdes. Det er da ikke fedt, at der bliver skudt her, og det er ikke okay, siger Henriette Hundum.  Hun fortæller, at et af de seneste skyderier skete tæt på hendes egen bopæl, hvor hun hørte skuddene.  - Man holder da øje og spidser ører, hvis der er en høj lyd. Da vi hørte skud her for nogle uger siden, der kom det tæt på. Vi har ikke været førstehåndsvidne til skyderierne, men tanken er da ikke rar.  Også Mack Haq fortæller, at han har haft en frygt for at gå ud om aftenen.  - Det er lidt en vild situation, synes jeg, for det er ikke det, man forventer i et land som Danmark. Det er ret trist.    Forventer flere skyderier   Efter en sommer, hvor skyderierne i perioder nærmest skete på daglig basis, har der været mere ro på den seneste måned, hvor politiet har overvåget bydelen med fly og helikopter i aften- og nattetimerne, ligesom der er indført visitationszone på Nørrebro.  Flere af beboerne forklarer da også, at de primært mærker noget til den verserende bandekonflikt gennem mediernes dækning og politiets tilstedeværelse.  - Det har været en lille smule stressende på grund af de fly og helikoptere, som hænger og larmer over hovederne på os, siger Kevin Bavnehøj.  Senest har politiet i København fået et nyt værktøj til rådighed i form af spritnye off-road motorcykler, der skal gøre det nemmere at eftersætte gerningsmænd i forskellige terræner.  Politiet forlænger igen visitationszone på Nørrebro  Politiet anholdte i forbindelse med nattens skudepisoder en 26-årig mand med tilknytning til bandemiljøet, og meldingen fra ledende politiinspektør Poul Kjeldsen er, at bandekonflikten i København ikke er et afsluttet kapitel.  Kevin Bavnehøj føler sig også overbevist om, at beboerne på Nørrebro skal forberede sig på flere skyderier.  - Det er der hvert fald stor sandsynlighed for. Men hvis vi passer på hinanden og sammen prøver at kæmpe imod det, så tror jeg, at vi kan nå langt og nå et skyderi-frit Nørrebro, siger han.    Skud på Nørrebro 0:38     Tilfældigt skudoffer i kritisk tilstand 0:50     Skyderi i Københavns Nordvestkvarter 0:31   NØRREBRO-METROEN: Metro Cityringens planlagte fire stationer på Nørrebro - Nørrebro Station, Skjolds Plads, Nuuks Plads og Runddelen - er en af Nørrebro Lokaludvalgs absolutte mærkesager.  I forbindelse med Metroselskabets udvikling af forslag til metroforpladserne, gik Nørrebro Lokaludvalg derfor i gang med en parallel proces for at vise, at forpladserne kunne løses på andre og mere visionære måder end dem Metroselskabet foreslår.  Nørrebro lokaludvalg ser gerne, at alle metrostationerne får et særligt Nørrebro-præg enten i kraft af interiør, kunst eller indretning af byrummet.  Udvalget vil bruge forpladserne til at markere indgangene til Nørrebro og styrke Nørrebros samlede identitet.    Skal virke i 100 år   Formanden for Nørrebro Lokaludvalg, Kim Christensen, forklarer her, hvorfor Lokaludvalget er gået i gang med den omfattende opgave: » Metroselskabet er begrænset af, hvad de ser som deres opgave, nemlig at placere metrostationer.  Det er, hvad de siger, de har lov til, og hvad de kan bruge penge på. Lokaludvalget mener, at det er en større udfordring for vores byrum end bare at knalde et par trapper og en glasmontre op. Vi taler byrum, der måske skal fungere de næste 100 år, og så må Københavns Kommune finde de nødvendige penge til at gøre løsningerne langtidsholdbare.« .    Nørrebro Station   Nørrebro Lokaludvalg lægger særligt vægt på at tænke hele området omkring Nørrebro Station sammen med etableringen af metrostationen. Det handler om at skabe et sammenhængende, attraktivt og grønt byrum, som åbner sig op og skaber forbindelse til den kommende Folkepark på DSB-arealet.  Skjolds Plads-stationen ligger hvor Haraldsgade mødes af Slangerupgade og Sigurdsgade.  Udvalget foreslår, at Haraldsgade i fremtiden forbliver lukket for al trafik -også busser, så Skjolds Plads omdannes til et intimt byrum med plads til både udeservering, ophold og aktivitet, da lige netop Haraldsgade-kvarteret savner den slags muligheder. Kim Christensen kommenterer: » Her har kommunen smuglet en ekstra bevilling ind til at lukke for biltrafikken i Haraldsgade. Hvis de havde spurgt os, så havde vi sagt: Luk også for busserne! Så havde Metroselskabet kunnet lægge en standardstation i stedet for nu, hvor man laver nedgang til stationen i en tidligere spillecafé! Det er jo også helt tosset at føre busruterne tilbage.  Busserne skal de næste syv år kører ad Rovsinggade og når metroen åbner, så kan den tage alle passagerne fra Skjolds Plads og til Nørrebro Station, som bussen plejer at gøre. En standardmetrostation ville betyde en besparelse, men problemet er nok, at de allerede er for langt i planlægningen. « .    Nuuks Plads   Ved metrostationen på Jagtvej ved Rantzausgade ønsker Nørrebro Lokaludvalg at udvide byrummet til også at indeholde området mellem det nuværende landsarkivs to længer, således at den nyere, lave pavillonbygning fjernes, når Landsarkivet ikke længere bruger bygningerne. » Det er en stor mundfuld, men vi har jo fået at vide, at Landsarkivet flytter inden 2018 og så er der ingen grund til at bevare pavillonen. De to længer er markante, spændende og interessante bygninger, som man skal finde noget andet at putte i. Men hvis arkivet flytter, så fjern da de der midlertidige plankeværker « , lyder det fra Kim Christensen.    Nørrebros Runddel   Nørrebro Lokaludvalg er ked af, at der skal ligge en metrostation på Assistens Kirkegården, som jo er Nørrebros åndehul.  Derfor foreslår Udvalget, at nedgangene til stationen placeres på de tre hjørnepladser på Runddelen - hvor buspassagerne stiger af og på - og at der etableres en underjordisk passage under runddelen, som kan lede metro-passagererne hen til metrostationen. I forbindelse med den underjordiske passage kan der etableres et underjordisk torv med butikker, som det kendes fra udlandet.  » Det vil koste mange penge.  Men det er samme problemstilling, som man havde på Kgs.  Nytorv og der sejrede fornuften jo til sidst. Metroselskabets forslag er katastrofalt: De vil have 10.000 mennesker til dagligt at krydse Nørrebrogade med dens 35.000 daglige cyklister og 12.000 biler eller Jagtvej med en tilsvarende trafik! De vil have 10.000 over på det hjørne, hvor ingen kommer naturligt! Det er himmelråbende dumt. Og de ikke kan få lov at åbne kirkegårdsmuren mere end ét sted. De søger dispensation, men det står klokkeklart, at man ikke åbner yderligere for adgang til metrostationen gennem kirkegårdsmuren. Alligevel planlægger de, at der skal 10.000 igennem om dagen og være parkering for 700 cykler! Når metrostationen står færdig i 2018, så skal hullet dækkes til og så skal der etableres park. Det eneste naturlige er derfor, at lave nedgang til metroen på hjørnerne af Runddelen, hvor folk i forvejen står af og på busserne. Og det kan godt blive rigtig dyrt, men det handler om at lave de rigtige løsninger nu. Og det kan vel ikke være rigtigt, at man gerne vil bruge penge på Kgs. Nytorv, men ikke på Nørrebro... Der er vel lighed for byens borgere, « slår Kim Christensen fast og slutter: » Vores udspil er tænkt som skitser, der udfordrer tankegangen.  Fakkeltog skal vise, at borgerne på Nørrebro står sammen efter de mange skudepisoder, siger arrangør.  Efter de seneste måneders talrige skudepisoder i København, som kan have tilknytning til bandekonflikten, går et fakkeltog mandag aften igennem Nørrebro.  Arrangøren bag, Anahita Malakians, mener, at det er afgørende, at Nørrebro-borgerne viser fællesskab og sammenhold.  - Nu er det borgernes tur til at komme på banen. Vi vil ikke finde os i, at vores by bliver gjort til skydeskive for banderne, siger hun til Ritzau i et interview inden fakkeltoget.    Vi skal kunne leve i fred   Optoget begyndte på Blågårds Plads klokken 19 med uddeling af fakler og en kort tale af Anahita Malakians, der har boet 16 år på Nørrebro.  "Vi skal kunne leve i fred. Sammen" og "Fælles for tryghed" står der på bannere, der bliver holdt oppe blandt de op mod 400 mennesker, der deltager i fakkeltoget.  En af dem er Maj Marie Carsten, der bor i området og går blandt de forreste. På armen bærer hun sin toårige søn.    Ny mobil politistation indsættes på Nørrebro   Det er mest i medierne, at de oplever skyderierne, fortæller hun. Men også lyden af helikoptere, der overvåger området, har mindet hende om dem.  - Vi tænker rigtig, rigtig meget på det i dagligdagen. Om de ting, vi gør, er sikre.  - Vi har ikke ændret noget. Det er klart, at vi skal tage os mere sammen for at gå ud om aftenen, fordi det selvfølgelig er mere trygt derhjemme, siger hun.    26. skudepisode   Fakkeltoget gik fra Nørrebrogade til Den Røde Plads, som netop var centrum for en skudepisode lørdag, hvor to tilfældige mænd blev ramt.  Også søndag gik beboere på Nørrebro på gaden i forbindelse med initiativet "Vi tager gaderne tilbage". Det var samtidig den sjette dag i træk med skudepisoder i København, og den 26. skudepisode siden 13. juni i år.  Som borger på Nørrebro føler Anahita Malakians sig påvirket af de mange skudepisoder, og derfor tog hun på egen hånd initiativ til demonstrationen mandag.    Tilfældigt skudoffer i kritisk tilstand 0:50   - Det var vigtigt for mig at gøre noget her og nu, fordi det kan være en langsommelig proces med foreninger, siger hun og fortsætter.  - Jeg kan mærke utrygheden og følelsen af hele tiden at kigge mig omkring. Det er også noget, jeg tænker på som offentlig person, siger hun.    Ikke politisk motiveret   Anahita Malakians er aktiv i partiet Venstre, men understreger, at demonstrationen ikke er politisk motiveret.  - Jeg er først og fremmest borger på Nørrebro, og jeg er utryg for mine børn og mig selv, når jeg går på gaden, siger hun.  Flere personer er blevet varetægtsfængslet i forbindelse med sagerne, men politiet er stadig på jagt efter flere gerningsmænd.  Også mandag næste uge er der arrangeret fakkeltog.    Tilfældigt skudoffer i kritisk tilstand 0:50     Skyderi i Københavns Nordvestkvarter 0:31    I anden uge af september kommer Nørrebro til at stå på den anden ende, når den første Nørrebro Festival ser dagens lys. I fire dage fra den 9.-12. september vil bydelens gader, parker og pladser fra tidlig morgen til sen aften byde på cirkus og gøgl, børneteater, koncerter, arabisk folkedans, pigefestival, streetbasket og meget, meget mere i et forsøg på at rense Nørrebros dårlige image som et kvarter udelukkende beboet af kriminelle og socialt belastede mennesker væk fra mediernes forsider og befolkningens bevidsthed.

»Afsættet for festivalen er det tragiske mord på den unge italienske turist Antonio Currà i august sidste år. Den sag betød, at Nørrebro i en lang periode kun blev fremstillet negativt i medierne. Lige pludselig blev bydelen udråbt til at være et hårdt, kriminelt kvarter, hvor man ikke kunne færdes sikkert på gaderne, men den fremstilling er ikke rigtig. Vi har en masse gode kræfter herinde, og det er det, vi godt vil vise omgivelserne og borgerne på Nørrebro med festivalen,« forklarer projektleder Eskild Holten.

 



  Frivillige

  

Initiativtager til festivalen er Projekt Rabarberlandet  et boligsocialt projekt på Indre Nørrebro  og siden efteråret 2003 har 15 frivillige, lokale kræfter arbejdet på at give festivalen ben at gå på i samarbejde med en lang række af kvarterets skoler, institutioner og foreninger.

 Det arbejde har båret frugt i form af et rigt festivalprogram, hvor alle medvirkende stiller deres evner gratis til rådighed. Blandt andre forsøger en række kendte ansigter som musikerne Al Agami og Burhan G. og stand up-komikeren Mick Øgendahl sig som streetbasketspillere i Prins Jørgens Gade, hvor festivalens protektor, Master Fatman, og stand- up-komikeren Omar Marzouk sørger for musikken.

 Derudover vil der inspireret af et lignende kriminalpræventivt arrangement i Gellerup Parken i Århus være fodboldkampe mellem de lokale rødder, Nørrebro Nærpoliti og et hold af hjemløse.

 Blandt festivalens mere tankevækkende indslag er Bibliotek Blågårds tilbud om at låne en fordom. Her kan man vælge mellem 10 forskellige personer, pm hvem man kan forvente, at der eksisterer fordomme.

 



  Med stregkode

  

»Vi har blandt andet en journalist fra Ekstra Bladet, en betjent fra nærpolitiet, en præst, en muslim, en dyreaktivist og en bevidst arbejdssky person, som alle kan lånes i cirka en halv time. Personerne bliver udlånt med stregkode, og ligesom med en bog skal de returneres i god behold uden vandskade. Formålet er, at låneren forhåbentligt får afkræftet sine fordomme, men det kan vi selvfølgelig ikke garantere. Under alle omstændigheder er det en god mulighed for at skabe dialog folk imellem,« fortæller Ågot Berger, der er leder af Bibliotek Blågård.

 Samtidig sponsorerer cafeerne på Blågårds Plads gratis kaffe under samtalerne, og interesserede kan allerede nu reservere deres foretrukne fordom ved at henvende sig på biblioteket.

 Festivalen støttes af en lang række eksterne samarbejdspartnere, bl.a. Mellemfolkeligt Samvirke, Højskolernes Hus, SiD, Københavns kommune, Politiken og Integrationsministeriet.

 jpk@jp.dk 

Det bobler på den fede måde  i den store gryderet vi alle her på Nørrebro er en del af. At få en festival, der sætter fokus på bydelen, er bare endnu dejligere.

Master Fatman om Nørrebro Festivalen



    1. marts 2007 - kl. 10:19   - Vi tilbyder varme, kaffe og husly for de mange ængstelige på Nørrebro. Kirken har en mange hundredårig tradition for at være et sted, man kan søge tilflugt i tilfælde af uroligheder. Derfor vil kirken også være åben for unge, der er på flugt fra politiet, siger han.  Kirkerne regner med, at urolighederne vil fortsætte, og de holder derfor åbent det meste af dagen. Ud over Brorsons Kirken drejer det sig om Kingos Kirke, Anna Kirke og Skt. Stefans Kirke.   Klik her for at åbne originalartiklen på Horsens-Folkeblad.dk   NØRREBROGADE: Bredere cykelstier, bedre forhold for de erhvervsdrivende, perroner mellem busholdepladser og cykelstier og mere leben. Det var målet for renoveringen af Nørrebrogade, der nu er helt færdig fra søerne til Nørrebro Station.  Men er det lykkedes? Nørrebro/ Nordvest Bladet gik en tur med journalist og arkitekturkritiker Peter Olesen for at se på strækningen fra Nørrebro Runddel.  Vi mødes foran apoteket. Et virvar af cykler, der står mere eller mindre anarkistisk på pladsen, undrer Peter Olesen, der har skrevet og redigeret over 50 bøger om byrum og arkitektur. Der er ingen cykelstativer, og det savner han.  Vi stiller cyklerne og begynder turen.  Det første, han bemærker, er de brede fortove, der er et resultat af renoveringen.    Grimme skilte   » Det er meget behageligt at gå på, og man støder ikke ind i hinanden, « siger Peter Olesen og er alligevel ved at gå ind i en kvinde med barnevogn, fordi han hele tiden kigger op på hustage, på skilte og vender sig rundt og tegner og fortæller.  Han kan heller ikke dy sig for at mene noget om skiltene, som er en af de anerkendte arkitektforfatters kæpheste.  Han er især irriteret over de mange forskellige skilte, der mere eller mindre tilfældigt er knaldet op på husmuren og skjuler en pæn frise. Det ødelægger ifølge Peter Olesen helhedsindtrykket, og det kan gøres meget enkelt med et diskret skilt, mener han.  » Der skal ro på understellet, « siger han og undres over især kioskers skiltning. Netto får til gengæld ros med på vejen.  » Det er pænt, det er i orden, og man bliver ikke forvirret, « siger Peter Olesen. Videre ud mod Nørrebro Runddel går vi forbi en del butikker med genbrug og billige varer til hjemmet.    Varer på fortovet   » Det er da meget sjovt, det giver liv, det kan jeg godt lide.  Man kan godt have respekt for æstetikken, uden at det bliver kedeligt, « siger Peter Olesen.  Han er begejstret for de bredere fortov, men undrer sig over, at butikkerne generelt ikke har fulgt op på kommunens renovering med for eksempel pænere facader.  » Når nu kommunen har gjort sig umage med at gøre noget ved vejen, så kunne butikkerne da godt følge med, så det er en opfordring til handelsforeningen om at få butikkerne til at oppe sig lidt, « siger Peter Olesen, der selv har været motivator for flere handelsforeninger og butikker i provinsbyer.  De bredere cykelstier og bushellerne får ros med på vejen, og Peter Olensen bemærker også, at det er lettere at parkere cykler nogle steder.  Fra Den Røde Plads, som han roser for mulighedernes plads og ud mod Nørrebro Station, ligner kommentarerne mere og mere en mellemfornøjet smiley end en storsmilende ditto.  Det samlede indtryk af den nyrenoverede strækning Runddelen og mod Nørrebrogade?: » Fire stjerner, fordi kommunen har skabt et godt og publikumsvenligt grundlag, mens forretningerne mange steder lader meget tilbage at ønske.  Hold da op et uskønt gedemarked mange steder. Det kan gøres meget mere nænsomt og klædeligt. Ingen har sagt, at jo grimmere man gør sig, jo mere omsætter man for, men man skulle tro, at det var den regel, der gjaldt, « siger Olesen.  Hold da op et uskønt gedemarked mange steder! PETER OLESEN, forfatter til bøger om arkitektur, om butikkers skiltning på Nørrebrogade .  GÅTUR: Nørrebro Station med sin højbane, der strækker sig på grænsen mellem Nørrebro og Nordvest fik onsdag fint besøg, da lokaludvalgene på hver side af skinnerne havde inviteret teknik-og miljøborgmester Morten Kabell (EL) ud på en gå tur i grænseområdet: Selv om Morten Kabell og Enhedslisten som det eneste parti forlod budgetforhandlingerne i forrig uge, kunne borgmesteren godt glæde sig over, at området på Nordvestsiden af stationen var blevet begunstiget med kommunale kroner: » For det første er der fundet en løsning til Skodagrunden med Kampsportens Hus, og så er der kommet en endelig afgørelse på at klimasikre Glentevej, hvor de mange millioner ligeså stille begynder at komme ind. Det er jeg glad for, « sagde Morten Kabell onsdag.    Området skal forenes   Formand for Bispebjerg Lokaludvalg, Alex Heick, er da også overordentligt tilfredsmed, at det fremtidige Kampsportens Hus kommer til at lægge i 2400: » Vi troede, at Kampsportens Hus ville komme til at lægge på Nørrebro, men vi er glade for at få det herovre for ligesom at få en ende på Skodagrundens uendelige rod. Vi ønsker os et moderne hus og en pladsdannelse, der spiller sammen med Lygten Station og det fremtidige Nørrebro Torv, der skal lægge på den anden side af højbanen.  Alle er jo interesserede i, at det her område bliver bundet sammen, « fortalte han.  Og formandskollegaen fra Nørrebro Lokaludvalg, Mogens ' Mugge' Petersen kunne da også kun bakke enigt op: » Man må godt kunne se, at der er tænkt over tingene herude.  Der er ikke bare udfyldt huller, nu bliver bydelene rent faktisk bundet sammen. Det er jo ikke meningen, at Nørrebros unge skal tænke, at de forlader Nørrebro, når de går i Kampsportens hus en dag. Vi taler hele tiden om højbanen som en grænse, men nu får man noget fornuftigt at foretage sig ovre på den anden side af banen, « sagde han med et glimt i øjet.  Husk plads til gratis bænk Gåturen begyndte på Skodagrunden, bevægede sig over pladsen foran den gamle Lygten Station og fortsatte under højbanen til Nørrebro, hvor man i fremtiden vil skabe en ny plads.  En plads, Nørrebro Lokaludvalg ønsker bliver åben og med mulighed for midlertidige markeder.  Næstformand i Nørrebro Lokaludvalg, Lars Vestergaard Christiansen, mener dog også, det er vigtigt at forme området med respekt for dets brugere: » Vi skal finde frem til, hvad brugerne herude egentlig har behov for. Der er jo også folk herude, der har brug for en gratis bænk at sidde på, så det hele ikke ender i dyre caféer, « sagde han til en interesseret lyttende borgmester.  Vi taler om højbanen som en grænse, men nu får man noget fornuftigt at foretage sig ovre på den anden side af banen.  MOGENS ' MUGGE' PETERSEN, formand for Nørrebro Lokaludvalg .  FESTIVAL: Hvad er Nørrebro egentlig for en bydel? Spørger man folk, der bor i 2200, lyder svaret ofte, at det er et mangfoldigt sted. Men hvordan bliver den opfattet af folk, som ikke bor her? Og hvad kan Nørrebro egentlig byde på, når det kommer til stykket. Det besluttede de tre lokale kulturinstitioner Blågården, 2200Kultur og VerdenskulturCentret sig for at vise frem.  » Vi synes, det kunne være sjovt at lave noget de tre kulturhuse imellem, fordi man som udgangspunkt arbejder inden for sit eget geografiske lokalområde, når man laver lokal kultur. Vi ville gerne lave en festival, som foregår over hele bydelen. Vi kunne godt tænke os at få folk rundt her.  Både for at vise ukendte steder frem, men også for at sætte de mere kendte steder i forbindelse med nogle andre mennesker.  Stengade 30 er jo et rimeligt kendt sted med et godt publikum, men måske bor der familier i Valby, som ikke lige kommer dertil, « fortæller Maja Quist, der er kommunikationsmedarbejder i Blågården.    48 timers kulturtilbud   Svaret blev en festival, der strækker sig fra 20-22. april, hvor man kan blive underholdt i samtlige 48 timer. De tre kulturinstitutioner har oplevet en overvældende opbakning fra Nørrebros lokale kulturaktører, som nærmest har stået i kø for at være med festivalen.  » Nørrebro har bredde, højde og dybde, og det ville vi gerne vise frem. Jeg synes, man oplever, at alle de forskellige aktører herude lever side om side og bruger hinanden. Der er rigtig meget bydelsengagement.  Næsten alle vi har henvendt os til i forbindelse med ' 48 timer Nørrebro har sagt', at de rigtig gerne vil være med. Jeg tror, lokalpatriotismen er virkelig stærk på Nørrebro. Folk herude lægger liv og sjæl i det, de laver. Man kan vel nærmest sige, at det er en livsstil at være nørrebroer, « siger Maja Quist.    Tai Chi og morgenmad   I løbet af de 48 timer kan man opleve alt fra campingstemning på Dronning Louises Bro til Sun Down Chill-Out i Hillerødgades Bad. En af de lokale aktører, der har sagt ja til at deltage i festivalen, er Røde Roses Kaffebar ved Balders Plads, hvor der bliver mulighed for at finde sin indre ro. Røde Roses Kaffebar og Taoistisk Tai Chi Forening inviterer nemlig til Tai Chi og en afbalanceret yin/ yang inspireret brunch.  » Idéen med tai chi og brunch opstod ved, at nogen foreslog, vi kunne lave yoga på pladsen, men det, syntes jeg ikke, var så passende, fordi yoga kan være meget intimt, så tænkte jeg, at tai chi var bedre, fordi man kan lave det udendørs, og man behøver ikke klæde om.  Så var det måske også lidt mere kuriøst, for mange har prøvet yoga før, men tai chi har man måske kun hørt om. Jeg synes, der er gode muligheder for at skabe et meditativt rum her på pladsen, « fortæller caféejer Tue Lund-Christensen.  Han regner ikke med, at arrangementet vil give overskud, men alligevel tøvede han ikke med at sige ja til at deltage i festivalen.  » Vi er blevet en del af den lokale forankring, og vi vil gerne være med til at skabe hygge. Vi tjener jo ikke nogen penge på 48 timer, og jeg tror heller ikke, det giver flere brunchkunder, men på mange måder er det med til at styrke vores sammenhold og lokale forankring, så vi kan skabe mere mangfoldighed, « siger han.    Lokaludvalget bakker op   I Nørrebro Lokaludvalg er kulturfestivalen som taget ud af bydelsplanen fra sidste år, siger næstformand Jon Jackson: » Det er fantastisk, at de har fået stablet ' 48 timer Nørrebro' på benene, fordi vi i vores bydelsplan fra sidste år, faktisk skrev noget om et samarbejdende kulturliv. Det er det her et godt eksempel på. Og det er et stort eksempel, fordi det er tre offentlige kulturhuse, der er gået sammen. Det er fedt, at de får forskellige nørrebroaktører til at spille med. Derfor bakker vi op om festivalen. « Nørrebro Lokaludvalg har støttet festivalen økonomisk, men de er også arrangører af tre arrangementer i løbet af de 48 timer. Blandt andet er det lokaludvalget, der står bag åbningskoncerten, som finder sted fredag fra 16-20 ved Skatearealet i Nørrebroparken.  » Der sker en masse på Nørrebrogade og Den Røde Plads, så vi tænkte, at vi kunne stå for en udedel af 48 timer, som peger mod alle de andre ting, der sker her. Vi stillede os bag den store åbningskoncert, men vi har også et arrangement om lørdagen, hvor der er verdensmusik for den lidt yngre målgruppe omkring 25 år, og så har vi et spoken word-arrangement på Assistens om søndagen, « fortæller Jon Jackson, der glæder sig til at se, hvordan festivalen bliver modtaget.    Fakta 48 TIMER   48 TIMER Nørrebro foregår 20.april kl 16 til 22 april kl 16.  I løbet af de timer vil Nørrebro byde på arrangementer, hvoraf nogle kræver tilmelding, og enkelte tager entré.  En håndfuld arrangementer er desuden særligt egnede for børn og børnefamilier - andre er ikke.  Oplev blandt andet: Sundown, Chill and Swim i Hillerødgade Bad lørdag aften, hvor du er inviteret ind i svømmehallens våde mørke til et musikalsk og visuelt sun down chill-out til tonerne af livemusik med bl. a.  Bjørn Svin og Peter Kyed.  Cykeltur på Nørrebro med Dansk Arkitektur Center, Mødested: Ved Universet, Prinsesse Charlottes Gade, Lørdag og søndag kl . Børn skal være min. år og ledsaget af voksen, entre: kr., tilmelding på http:// tilmelding. dac. dk/ Ølsmagning og koncert med Billow på Nørrebro Bryghus, Ryesgade Fredag kl og lørdag kl. Samba på Skt. Hans Torv, Søndag kl for alle.  Se hele programmet på www.kultur.dk Bag festivalen står tre kulturinstitutioner på Nørrebro: Blågården, Kultur og VerdenskulturCentret - i samarbejde med alle de deltagende aktører.  Festivalen er støttet økonomisk af Københavns Kommune og Nørrebro Lokaludvalg.   Mangler du inspiration til at dyrke urter og grøntsager på altanen, skabe et grønt fællesskab i baggården eller til at dyrke dine egne svampe i genbrugt emballage?    Han står på Blågårds Plads med løsthængende hættetrøje, en smøg i flaben, og rastløse fjedre i gummiskoene. Han siger, han er 20 år, men er næppe mere end 17. Han er imod alt og alle, men mest af alt imod sig selv.  Han siger også, at Danmark er »et racediskriminerende, fucking luderland, hvor politiet, rockerne og pressen har rottet sig sammen mod indvandrerne«, og hans venner siger det samme.  Han vil ikke sige noget, men er ikke til at stoppe, når han først går i gang. Kun fordi de andre siger, at han skal holde kæft, fordi journalister ikke er til at stole på, tier han stille, men der er for meget vrede i ham til, at han kan holde den inde. Hvad han hedder, når vi ikke frem til, men vi har mødt ham tusind gange før.  Han er den evige indvandrerdreng.  Han stod her i halvfemserne, da de første artikler om de vrede unge mænd fra Blågårds Plads blev skrevet. Han stod her i slutningen af halvfemserne og havde lige lært, at det var Dansk Folkepartis skyld alt sammen. Han stod her i begyndelsen af det nye årtusind, og nu var det også blevet journalisternes skyld. Politiet har han altid været vred på, og nu må de også visitere ham, når det passer dem.  Nu står han her igen, i opgangen forbereder hans venner en joint, og vreden er universel. Det er ham mod rockerne, politiet, pressen, regeringen, samfundet og resten af verden. Der er en time til, at justitsminister Brian Mikkelsen (K) skal fremlægge regeringens bandepakke, og drengen er mere politisk bevidst end først antaget.  »Det er et fucking luderland. Et fucking luderland. Jeg er født her, men hvis jeg bliver taget med en kniv eller en pistol, så bliver jeg udvist. De kan putte mig fucking 20 år i fængsel, men de vil udvise mig til mit eget land! Jeg har søgt om det fucking statsborgerskab flere gange, men de vil ikke give mig det. Jeg skal vente, til jeg er 32, tror jeg. Danmark er det mest racistiske land i verden. Jeg har boet på Nørrebro hele mit liv, men du sidder bare ude i din villa i Hellerup eller Frederikshavn, og der sker ikke en skid med dig. Det er ikke dig, der skal leve med, at der kommer rockere herind og skyder på dig, bare fordi du er sort. Selvfølgelig går vi med skudsikre veste! Tror du, vi vil dø?«. Hans sprog er originalt, eksplosivt og provokerende, men kan kun gengives fattigt efter hukommelsen, fordi situationen uden at være faretruende hverken indbyder til blok eller båndoptager.  Så kører en hollændervogn med politifolk forbi, og han gemmer sit ansigt.  »De er begyndt at filme inde fra bilen«. En time senere sidder al den ordensmagt, der findes i Danmark i Justitsministeriet på Slotsholmen. Fra venstre er det chefpolitiinspektør i Københavns Politi, Per Larsen, Rigspolitichef Jens Henrik Højbjerg, justitsminister Brian Mikkelsen og direktør for Københavns Politi Hanne Bech Hansen. De sidder skulder ved skulder med blankpudsede knapper i uniformerne og bebuder en bandepakke, som lige så godt kunne beskrives som en lex Nørrebro.  Ingen af dem vil drengen fra Blågårds Plads noget ondt, men den nye pakke er rettet mod ham. De vil fortælle ham, at hvis han har tænkt sig at blive, som nogen af dem, der er større end ham, så ryger han ud af landet.  Brian Mikkelsen anerkender ikke, at pakken forstærker den såkaldte »dem mod os« problematik, fordi den 17-årige dreng, der ikke har dansk statsborgerskab og bærer våben risikerer udvisning, mens den 17-årige rockeraspirant kan ' nøjes' med fængsel.  »Jeg har hørt det argument, men jeg synes ikke, det holder. Reglerne gælder for alle, der deltager i bandekriminalitet. Det gælder jo både indvandrerbander og rockere. Hvis du så er udenlandsk statsborger, og deltager i kriminelle aktiviteter i Danmark, så har det danske samfund jo ret til at sige, at så er du heller ikke velkommen i det danske samfund. Så jeg synes ikke, det er ensidigt. Du kan jo sådan set bare lade være med at begå kriminalitet.  «.    Cirkelsparket   En halv time efter pressemødet er Blågårds Plads næsten tom. Drengen og hans venner er væk, men hvor de end er gået hen, så vil de afkode bandepakken som et diskriminerende samfunds cirkelspark i fjæset på dem selv.  »Det er igen et signal om, at de ikke hører til. De har ikke den med, om du har dansk statsborgerskab eller ej. De tænker, at de er født og opvokset i landet, og at de hører til her, og ikke der hvor familierne kommer fra. Så de kan slet ikke forstå de udvisninger«, siger Khalid Alsubeihi, der arbejder på ungdomsklubben Nørrebronx.  De fleste unge på Nørrebro er danske statsborgere, men skoleleder Klaus Mygind fra Blågårds Skole tror ikke, at det bliver bandepakken, der forvandler Nørrebros små brødre til de mønsterbrydere, samfundet drømmer om.  »Den bevægelse, jeg fornemmer hos alle i området, er, at det her skal stoppe, og der skal man fra samfundets side gøre alt for, at det ikke bliver til en etnisk konflikt.  Derfor kan det omkring udvisninger hurtigt blive en brandbombe. De unge opfatter det, som om samfundet har taget stilling til fordel for rockerne, og ud fra den betragtning kan jeg være bange for, at forslaget kan være mere konfliktoptrappende end konfliktnedtrappende. Hvis politiarbejdet skal fungere, skal der skabes tillid til lokalbefolkningen. Lovinitiativer, der ødelægger den mulighed, har jeg ikke meget til overs for, og sådan ser det her lovforslag ud«, siger Klaus Mygind, der mener, at de unge har delvist ret, når de ser sig som et diskriminerende samfunds ofre. Men kun delvist.  »Det er begge dele. Det er vigtigt at sige, at det er begge dele, for det er både en undskyldning, men det er også en realitet.  Indvandrerunge skal ikke gøre sig til ofre. De skal tage skeen i den anden hånd og kæmpe sig gennem uddannelsessystemet, men de skal også respekteres som ligeværdige borgere, og der er en realitet i deres påstande«, siger han.    Ridende politi   Ikke en gang 24 timer efter, at bandepakken er fremlagt, rider politiet rundt på Blågårds Plads, mens børn og forældre ser til. En hollændervogn og et par motorcykler holder også parkeret foran biblioteket, hvor der ellers er lukket efter klokken 18.00 på grund af skyderierne. Midt i alle anklagerne for at drive konfliktoptrappende signalpolitik, der alligevel aldrig kan føres ud i livet på den rigtige side af de menneskerettigheder, Danmark har skrevet under på, er det svært at finde nogen, som bebrejder regeringen, at den vil sende mere politi ud på Nørrebro.  Men selv om politidirektør Hanne Bech Hansen bruger næsten alle de tv-minutter, hun får tildelt, på at opfordre forældre og andre, der ved noget om skyderierne til at gå til politiet, så vil pakken næppe åbne flere munde.  »Hun får vores penge for at gå ud og hindre kriminalitet og for at beskytte os mod den.  Vi skal ikke gå ud og møde hårde kriminelle, der render rundt med pistoler. Det er vi ikke rustet til. Vi kan være med i det sociale arbejde, og vi kan være med til at opdrage vores børn ordentligt. Det er vores borgerpligt.  Men det er ikke vores borgerpligt at udføre politiets arbejde,« siger Khalid Alsubeihi, der som klubmedarbejder har oplevet at få smæk fra begge sider, hvilket det seneste stykke tid har afholdt ham fra at udtale sig til offentligheden.  »Hver gang jeg giver interview, har jeg fået trusler fra de hårde kriminelle, fordi de synes, jeg blander mig for meget, og så får jeg kritik fra politikerne, fordi de synes, jeg kritiserer dem... Men jeg har altid sammenlignet vores arbejde med Dansk Røde Kors og andre humanitære organisationer i krigsområder. Vi skal hverken holde med den ene eller den anden part.  Vi er der for at hjælpe de svage«.    Den evige journalist   Hånd i hånd med den evige indvandrerdreng på Blågårds Plads går den evige journalist. Medierne er på godt og ondt og gennem 20 år en del af udviklingen på Nørrebro, og selv om de fleste journalister og redaktører i deres eget selvbillede arbejder i sandhedens tjeneste, så hader de unge som regel deres forsider, og politiinspektør hos Københavns Politi Svend Foldager mener, at pressen er med til at give rockere og indvandrerbander en status, de ikke fortjener, ved bare at omtale dem.  Han vender sig også mod udtrykket indvandrerbander. Alene i den forløbne uge har der været 43 artikler i Politiken, Ekstra Bladet, Jyllands Posten og Berlingske Tidende, hvor ordet indvandrerbander har været nævnt en eller flere gange.  Dertil kommer TV, de andre medier og netaviserne.  »Det giver jo ikke nogen mening, for mange af dem er jo danske. Vi skal tænke meget nøje over, hvad vi kalder tingene,« siger Svend Foldager, der ikke mener, at politiet er meget bedre end pressen. Det værste er dog, at pressen giver stemme til mennesker, der ikke burde have det.  »Der er noget skævvridning i det, når pressen begynder at opsøge dybt kriminelle miljøer for at få deres historier frem og høre deres side af sagen. Det er en glorificering af dybt kriminelle mennesker, som slet ikke burde have taletid, og slet ikke have en stemme, som kom frem. Det er som at se Jønke, der optræder i et eller andet Go' aften Danmark. Det er simpelthen ikke til at holde ud at se på.« Ud fra det journalistiske urinstinkt var Ekstra Bladet det eneste medie, der for alvor lykkedes i denne uge. Avisen satte ni skrivende og fotograferende folk af, og torsdag lykkedes det.  »Nørrebro-gangstere trapper op. Truer med at skyde betjente«, stod der på forsiden.  Den overskrift er chefredaktør Poul Madsen stolt af. Han mener ikke, den glorificerer de medvirkende.  »Jeg synes, pressen har forsøgt - ikke altid med held - at beskrive virkeligheden, som den er. Det er råt, det er farligt, der er nogen, der bliver skudt. Det er ikke en opfunden virkelighed, vi beskriver. Det er blevet farligere for os som journalister og fotografer at operere i de her kredse, men jeg kan også mærke, at den her gruppe andengenerationsindvandrere har brug for at blive hørt. Når man kommer ud over truslerne og retorikken, mærker man jo en gruppe, som mener, at politi og rockere og alle vi andre, der sidder i gode positioner, har rottet os sammen mod dem«, siger Poul Madsen, der mener, at det vil være endnu farligere at ignorere dem: »Ved at lade være med at give de her mennesker stemme, bliver konflikten meget værre. Så vil de føle sig mere marginaliserede, end de er i dag. Den eneste måde vi som samfund kan bekæmpe det her problem på er ved at forstå, hvor voldsomt det er«.    Kom så gutter   Dagen efter, at Brian Mikkelsen har fremlagt bandepakken, går den unge indvandrerdreng atter hen over Blågårds Plads.  Han stopper igen for at tale, og der er en åbning. Men ved en fejltagelse kommer Politiken til at fortælle, at bandepakken er vedtaget og ikke blot fremlagt. En lidt ældre mand bliver så rasende over denne fortalelse, at han råber til de unge, at de skal gå, fordi pressen kun vil skabe sensation.  Fordommene er bekræftet, pressen er ond, og den kontakt, der var ved at blive etableret er umulig at genoprette.  »Jeg har sagt det hele. Det er et fucking luderland«, siger drengen og går med sine venner.  Men i Korsgadehallen løber 20 drenge i 10-års alderen rundt og spiller indendørs hockey. De har brune øjne og sort hår, og deres oldeforældre har næppe nogensinde været i Danmark. Men deres bedsteforældre kom sandsynligvis i halvfjerdserne, deres egne forældre er enten født eller kommet hertil som små, og at dømme efter deres sprog, er det i Danmark, de er født og har hjemme.  De råber til hinanden på dansk, deres heppende forældre råber på dansk, og drengene i de bordeaux trøjer har brug for al den tilskuerstøtte, de kan få. De stribede modstandere er klasser bedre, og det er noget af et mirakel, at det står 0-0 ved halvleg. Men der er håb forude. Eller som den selvudråbte anfører for holdet råber til sine kammerater i halvlejen.  »Kom nu gutter.«.  olav.hergel@pol.dk   Jeg har sagt det hele. Det er et fucking luderland Indvandrerdreng om Danmark Jeg synes ikke, det er ensidigt.  Du kan jo sådan set bare lade være med at begå kriminalitet Justitsminister Brian Mikkelsen om bandepakken.    Fakta: PS Rekonstruktion Bandekrigen de seneste dage   Fredag 27. februar: En 25-årig mand bliver skudt og dør i Mjølnerparken på Nørrebro.  Lørdag 28. februar: En 32-årig mand bliver skudt i ryggen i sin bil af to-tre cyklister nær Blågårds Plads.  Mandag 2. marts: En mand dør og tre personer bliver såret ved en skudepisode på Cafe Våren på Amager.  Onsdag 4. marts: Justitsminister Brian Mikkelsen (K) præsenterer regeringens bandepakke på et pressemøde.  Research: Ditte-Marie Ascanius.  Men der er hjælp at hente i bogen " I byen i Odense 1950-1980", for her er ret præcist beskrevet, hvad der skete med værtshuset Jyden med adresse på Nørrebro 51.  Jyden ses yderst til højre i billedet, og værtshuset lå, hvor Bredstedgade blev forlænget ud til Nørrebro i 1934. På det gamle billede er dette ikke sket i nu. Ved gennembruddet måtte Jyden afgive ti kvadratmeter, og de øvrige fire huse til venstre for Jyden måtte helt lade livet for sagen.  Jydens historie går så lange tilbage som til 1880' erne, hvor først en restauratør M.  Eilersen drev stedet. Fem år senere kom Peter Rasmussen til, og han drev også gæstgiveri på stedet. Navnet Jyden nævnes dog først i 1948. I 1963 hed forpagteren Bjarne Rasmussen, tidligere mesterbokser og senere formand for bokseklubben Sparta.  I 1969 kom der en ny ejer til, Henning Krogh, som omdøbte værtshuset til Broen. Men den købte stamgæsterne dog ikke, de fortsatte med at gå på Jyden.  Selv om værten forsøgte at skabe hygge med lidt harmonikaspil, så var stemningen præget af, at de fleste kom for øllets skyld. Og slagsmål skulle have været en del af dagens orden.  " De fleste slagsbrødre gik dog ud på fortovet, når der skulle udveksles " håndfaste argumenter"", som der står i bogen.  Broen lukkede i 1974, da ejendommen blev eksproprieret af kommunen, og i dag er Bredstedgade igen lukket for gennemkørsel til Thomas B. Thriges Gade.  Kilde: " I byen i Odense 1950-1980" af Torben Madsen.  Lange Ib og et vejskilt er samspilsramte. Efter et kort skænderi udvikler det sig, og vejskiltet må tage imod nogle svære spark og slag. Året er 1985. Jeg bor i Blågårdsgade 29 - lige ud til pladsen, hvor de lokale alkoholikere og blandingsmisbrugere holder til. Det vil dog være synd at påstå, at Lange Ib eller de andre bidrager til at gøre pladsen til et livligt sted. Der er højst tale om sporadiske indfald. Førend Lange Ib og vennerne har diskuteret færdig og organiseret, hvem der skal hente den næste omgang øl, kan der snildt være gået en halv dag.   Til venstre og til højre for pladsen sker der heller ikke meget. Gaden lider af butiksdød. De ældre lokale taler stadig om, at nedlæggelsen af linje 3 har taget livet af Blågårdsgade.   Jeg forlader bydelen i et par år. I 1990 flytter jeg ind på Peblinge Dosseringen. Om end den kun ligger cirka 200 meter fra Blågårdsgade, er der en verden til forskel. Når jeg nu kigger ud ad vinduet og ned i haven, ser jeg dem, som behandler Lange Ib og hans type. Der bor en læge, en tandlæge og en psykiater i ejendommen - foruden en lærer, en designer og et par arkitekter. Når man sidder i haven om sommeren, er der ikke langt fra det billede, hvad angår fred og idyl, som Købke malede af Sortedammen i 1838.    Blågårdsgade liver op  Til gengæld er der begyndt at ske ting og sager oppe i Blågårdsgade. Butikslivet er ved at vende tilbage. Rottefælden, som har været Lange Ibs refugium, når det regnede, lukker og erstattes af en café. Der åbner tøjbutikker med selvstændige designere. Og der åbner grønthandlere, hvor skiltningen er på både dansk og arabisk.   Fra midt 90'erne kommer de første meldinger fra venner oppe i Blågårdsgade om, at udviklingen ikke kun er til det bedre. Turen op ad Baggesensgade til Blågårdsgade giver en indikation af dette. Når jeg tænker tilbage, er det små episoder som den gamle mand med stok, der med tårer i øjnene står i vildrede, mens en flok otte-10 årige indvandrerdrenge løber rundt om ham og råber ad ham og hiver i hans indkøbskurv. Men man kan råbe ad dem, og så fortrækker de; og man kan sige til sig selv, at man jo også selv engang har været barn. Men der er også episoder, som da en ven, en yngre kvinde, kommer gående ned ad Baggesensgade en eftermiddag og en flok på syv-otte drenge, skønnet til at være 10-12 år, prøver at trække hende ind i buskene ved kirken. Det er en absurd handling, deres alder taget i betragtning; en handling, som man ikke længere kan identificere sig med fra ens egen barndom.    Daglig chikane  Oppe i Blågårdsgade har jeg et vennepar, der fortæller, at den kvindelige part dagligt oplever at blive råbt efter af teenager-indvandrerdrenge; "danske luder", "kom og få noget rigtig pik". Da hun en dag vender sig om og råber igen, bliver hun truet. Venneparret fortæller, hvordan de synes, at det er svært at holde sociale sammenkomster, fordi deres besøgende venner også oplever tilråb og trusler. Venneparret oplever det som stressende at gå i Blågårdsgade og begynder at bruge baggården, når de skal til og fra lejligheden. De vælger at flytte, før deres barn bliver så stort, at der er behov for at skulle bruge områdets fællesrum, såsom gårdanlæg og legeplads.  En anden ven, jeg har, og som har boet i Blågårdsgade i snart otte år har aldrig oplevet noget negativt med unge af anden etnisk herkomst. Hun er single, hvilket gør, at Blågårdsgade og tilstødende gader primært er noget, hun passerer på sin cykel.   Legepladsen  Vi er nu nået forbi årtusindeskiftet. Blågårdsgade er kølnet lidt ned igen. Og de to blå politi golfvogne, der holdt ude på Dosseringen hver morgen, når man fulgte sønnen i vuggestue, er også væk igen. Gadebelysningen i området bliver heller ikke længere afbrudt i tide og utide om aftenen. Et af de mest benyttede fællesrum for mit vedkommende er nu legepladsen i Wesselsgade (som ligger mellem Dosseringen og Blågårdsgade). Man lægger hurtigt mærke til indvandrerdrengene. De er højrøstede og opfarende. De tager ofte ikke hensyn til mindre børn. Der er ingen tålmodighed med at lade andre børn lege færdig med faciliteterne. Og der er ingen opsyn med dem (legepladsen er bemandet - men kun i dagtimerne på hverdage). Fra andre børn og forældre forstår jeg nu, at den gængse betegnelse for disse problematiske drenge blot er "araberdrenge".  Jeg forlader bydelen i 2002. Men et års tid senere er jeg atter tilbage - denne gang med adresse i Wesselsgade. Der bliver brugt endnu mere tid på legepladsen. "Hallo, hvor skal du hen med den bold?" Hvis man ikke er vågen, forsvinder fodbolden ud af legepladsen. Jeg er en hurtig tur oppe i Blågårdsgade for at købe noget at drikke. Da jeg kommer tilbage står to 'araberdrenge' og er ved at ødelægge skærmen på min søns cykel. "Hvorfor ødelægger I skærmen?" "Det var ikke mig!" "Jamen jeg har jo lige set, at det var dig." "Det var ikke mig!" Hvad gør man så? Der er ikke noget at gøre.   Jeg skiller to drenge ad, en dansker og en 'araber'. Jeg forstår, at de har cykler magen til hinandens, men at 'araberdrengen' foretrækker at forlade legepladsen med den danske drengs cykel, da denne er nyere og mindre rusten. Men næppe har jeg ordnet sagen, førend jeg står omringet at en flok ældre 'araberdrenge'. "Hvad fanden laver du mand?" "Er du racist?" Alt imens én rækker sin mobil til en anden med ordene; "ring efter din bror".  Jeg sidder ved sandkassen. En flok blandede teenagere af begge køn og forskellig herkomst (hvide, gule og sorte) spiller bold inde på banen. Jeg ser en flok jævnaldrende 'araberdrenge' styre mod banen. Jeg distraheres af en af mine unger. Da jeg få øjeblikke senere kigger op, ser jeg flokken, der har spillet, komme ud fra banen. Nogle af dem græder og én holder sig til hovedet. "Hvad er der sket?" "De slog os bare!" Det er selvfølgelig også en måde at overtage en boldbane på.   Gårdanlægget  Det er ikke hver gang, at 'araberdrengene' er der, at der opstår en episode - men for ofte. Legepladsen er i den henseende ikke unik. Jeg er inviteret til barbecue hos nogle venner i gårdanlægget oppe i Blågården. Gårdanlægget myldrer med børn af anden etnisk herkomst. Men heller ikke her ses nogle voksne til at holde opsyn. Så det er mit værtspar, der må reagere og få stoppet alle mulige små episoder - som f.eks. det at stå og sparke glødende kul udover altanen og dermed ned i hovedet på de andre børn, der leger nedenunder.    I gårdanlæg med mange børn af anden etnisk herkomst flyder det hyppigt med affald og ødelagte cykler. Jeg har adskillige gange set på børn ned til seks-otte års alderen, der, ugeneret af risikoen for at blive opdaget, står og prøver at slå en cykellås op. Antallet af 'araberdrenge', der cykler på damecykler, står i skærende kontrast til, hvor sjældent man ser kvinder i denne etniske gruppe bruge dette transportmiddel.  Som jeg lærer de andre at kende i vores gårdanlæg, forstår jeg, at problemerne i stigende grad også gør det vanskeligt at afholde fællesaktiviteter. Jeg får at vide, at til sidste gårdfest kom en flok 'araberdrenge' forbi og tog pengekassen fra salg af sodavand. Luften blev lukket ud af luftpudetrampolinen. Og i det hele taget var stemningen dårlig.   Jeg får at vide, at i år var det fastelavn, der stod for skud. En flok otte-14 årige 'araberdrenge' vendte bunden i vejret på alle tønderne - men til deres skuffelse faldt der kun papir og ikke slik ud på jorden. Så blev fokus i stedet rettet mod de to kasser wienerbrød, som var stillet frem på et bord. Wienerbrødet var til efter tøndeslagningen - men det accepterede de ikke. De hakkede i wienerbrødet med skæreknivene De spyttede på og kastede kage i hovedet på de voksne, der forsøgte at få orden på gemakkerne.   Det kom til håndgemæng. Voksne måtte kaste barn efter barn til siden for at komme en far til undsætning, som de havde set sig særligt sur på. Det lykkedes endeligt at jage dem ud af gårdanlægget - som de i øvrigt ikke er beboere i. Glæden og forventningen havde forvandlet sig til forskrækkelse og grædende børn.   En opdelt bydel  Mit problem gælder ikke de voksne indvandrere. Mit problem gælder de arabisktalende børn - de dårligt opdragede af slagsen. Jeg er ikke alene om dette problem - såvel danskere som andre indvandrere ser det. En pakistansk mor sidder på legepladsen og kigger over på en flok 15-17 årige 'araberdrenge'. Så siger hun til mig: "De er for store til at være på legeplads. Min søn er samme alder. Han laver andre ting." Men endnu er det et irritationsmoment frem for noget andet. Og så nogle gange kan man ikke andet end at ha' ondt af dem. Som de gange man har set en flok af dem rende ude efter kl. 22.00 - den ældste næppe er mere end syv år og den yngste næppe mere end tre år.   Der er andre i området, erfarer jeg, der derimod kan fortælle meget mere urovækkende skildringer fra deres færden på Nørrebro. Her taler vi om verbale trusler, stenkast, blive sigtet på med pistol... her er irritationen erstattet af frustration og indestængt vrede.   Eksperterne sidder inde med en række kvalificerede forklaringsmodeller. Den arbejdsløse far, som har mistet status. Den mellemøstlige opdragelse, der begynder med stor frihed og gradvis går mod mere snævre rammer. Den retoriske tradition med brug af meget dramatiske vendinger. Men uanset hvilken vinkel, man anskuer sagen fra, ændrer det ikke på det, jeg og andre ser og hører.   Det er nemt for den udefra kommende at skabe sig et fejlagtigt billede af Nørrebro. Det er en besynderlig opdelt bydel. Den ene børnehave har næsten ingen to-sprogede børn, i den anden udgør de over halvdelen. I den ene gård er der ingen problemer, i den anden er der masser. I den ene gade er det en bestemt etnisk gruppe, der er iøjnefaldende, i den næste gade er det en anden. Netop denne specielle opdeling og forskel på oplevelser, vil gøre det nemt at tilbringe en eftermiddag i området og måske få indtrykket af hyggelige cafeer og grønne gårdanlæg. Hvilket er lige så misvisende som, at det er en bydel præget af skudepisoder og blå blink.  Vi er nået til efteråret 2005. Jeg er flyttet - igen. Det er utroligt så stor forskel, der er på Nørrebro og Vesterbro.  Smike Käszner er billedkunstner og reklamemand samt eksbeboer på Nørrebro  12 mand fra fædregruppen på Indre Nørrebro med formanden, Khalid Alsubeihi, i spidsen var i nat på gaden i området omkring Blågårds Plads - parat til at få fat i de unge andengenerations indvandrere, hvis der igen skulle blive optræk til ballade

efter demonstrationen søndag eftermiddag mod udvisningen af den voldsdømte Ercan Cicek fra Vollsmose, der er født og opvokset i Danmark, men er tyrkisk statsborger.

Gruppen patruljerede i aftes rundt i området med mobiltelefonerne tændt - parat til at gribe ind, hvis der skulle blive optræk til ballade.

- Jeg har selv været med i demonstrationen.  Vi sympatiserer ikke med det, Ercan Cicek har gjort.  Han skal selvfølgelig have sin straf ligesom alle andre.  Der er ingen, der accepterer det, han er dømt for.  Men han skal ikke straffes hårdere end danskere, når han er født og opvokset i Danmark.  Og det er det, vi ønsker at protestere imod, siger Khalid Alsubeihi fra Fædregruppen.

- Når vi er på gaden hele natten, er det for at tale med de unge og prøve at holde dem væk, så der ikke bliver ballade som i søndags, hvor andengenerations indvandrere og autonome gik amok og smadrede over 300 vinduer på Nørrebro.

Københavns Politi var mødt talstærkt op, da Antifascistisk Aktion i går klokken 16 indbød til fakkeltog fra Blågårds Plads til Folkets Park i Stengade mod udvisningen af Ercan Cicek.

Og politiet var i højeste beredskab hele natten, for at undgå at få tildelt endnu et femtal af politidirektør Hanne Bech Hansen.

SKUFFER PRESSEN Men alt forløb i går eksemplarisk roligt.

- Vi må skuffe den del af pressen, der er mødt op i håb om, at der bliver en masse ballade i dag.  Det er overhovedet ikke det, vi har tænkt os at lave, sagde Anna Petersen fra Antifascistisk Aktion, der er kendt for at have tætte forbindelser til de

autonome.

I demonstrationen deltog skoleelever helt ned til ti år.  Blandt andet tiårige Thierno, der er sort, men født og opvokset i Danmark og med dansk pas, som han uopfordret sagde.

- Synes du ikke, at det er lidt plat, at de 'politier' sender den tyrker ud af landet, når han er født her, bare fordi han ikke er dansker, spørger Thierno en fotograf, som han har set i TV-avisen.  Fotografen blev slået ned af hætteklædte

andengenerations indvandrere, da han sidste søndag dækkede de borgerkrigslignende forhold på Nørrebro.

Under hele fakkeltoget er tiårige Thierno med i front sammen med en jævnaldrende kammerat.

  USÆDVANLIG TILLÆGSSTRAF   Klokken ca. 15.50 - ti minutter før fakkeltogets start - kører en af politiets nye pansrede mandskabsvogne, de såkaldte hollændervogne, sammen med en anden politibil ind på Blågårds Plads.

Imens stiller Antifascistisk Aktion højtalere an på en ladvogn og uddeler gratis fakler.  Studerende Rosa Hansen fra Antifascistisk Aktion er hovedtaler:

- Ercan Cicek er født og opvokset i Danmark.  Her er han gift, og her har han et lille barn.  For nylig blev han idømt en straf på tre års fængsel for tyveri og vold.  Det er der ikke noget usædvanligt i. Det usædvanlige er, at ud over straffen på tre

års fængsel, blev Ercan idømt en ekstra straf:  En livslang forvisning fra Danmark.

- Dermed adskiller Ercans straf sig fra Eriks og Elses.  Ercan straffes ekstra hårdt, fordi hans forældre er fra Tyrkiet.  Han har ikke længere lov til at opholde sig i det land, han er født og opvokset i.

- Danmark er ved at udvikle sig til en apartheid-stat, hvor en del af befolkningen har markant ringere rettigheder end resten, hvor der gælder ét sæt love for de hvide og ét for de sorte, hvor mistro og ringeagt præger danskernes opførsel over for dem,

der ikke ligner dem selv.  Hvor mennesker i nød bliver afvist med et skuldertræk, siger Rosa Hansen.

Deltagerne er en blandet flok.  Unge autonome, midaldrende, unge med børn og indvandrere.  Godt 300 er mødt frem for at vise deres modstand mod udvisningen af Ercan Cicek.

  DE AUTONOME STOD BAG   Taxichauffør Ahmed Al Kassab, far til syv børn, var også på Blågårds Plads.  Han er vred over demonstrationen, og begynder at diskutere med én af arrangørerne.

- Jeg har boet her på Blågårds Plads i snart 16 år, og jeg er glad for at bo her på Nørrebro og glad for danskerne.  Jeg har aldrig mærket til racisme.  Jeg er vred over, at de autonome puster til de unge andengenerations indvandrere, så vi får balladen. 

Der er ikke mange af de autonome, der bor på Nørrebro, men de puster og opildner til ballade.  Jeg er også modstander af, at Ercan Cicek udvises af Danmark, når han er født og opvokset her.

- Men når Antifascistisk Aktion og de autonome vil demonstrere mod denne udvisning, hvorfor gør de det så ikke på Rådhuspladsen eller Christiansborg, hvor masser af mennesker kan høre deres budskab?  Det er alt for farligt at gøre det i området omkring

Blågårds Plads.  Bare én eneste begynder at kaste en flaske eller en brosten, går andre måske med og urolighederne blusser op igen, siger Ahmed Al Kassab.

  'ASYL TIL ALLE HER OG NU'   - Heldigvis er det koldt i dag, så jeg håber, at de unge holder sig inden døre.  Vi vil ikke finde os i, at der laves hærværk her på Nørrebro.  Hverken af autonome eller indvandrere.  Og jeg taler meget med mine egne børn om

det og beder dem om at gå væk, hvis der er optræk til ballade.  Lov er lov, og regler er regler, og de skal overholdes.  Og balladen herude kommer kun til at gå ud over beboerne og indvandrerne, siger Ahmed Al Kassab.

Imens går fakkeltoget op gennem Blågårdsgade og drejer til venstre ad Nørrebrogade.  Politiet er for og bag i de pansrede mandskabsvogne, og ved Fælledvej står politiet talstærkt og spærrer gaden.

'Bekæmp racismen her og nu', 'Bekæmp racismen her og nu', råber de unge fra Ungdomshuset.  Demonstrationen stopper op ud for Stengade, og Rosa Hansen fra Antifascistisk Aktion læser endnu en gang sin tale op.

'Asyl til alle her og nu', 'Asyl til alle her og nu', råber de unge fra Ungdomshuset.  Den fredelige demonstration går videre til Folkets Park, hvor den opløses.  Egentlig skulle man tro, at de to grupper intet kunne have med hinanden at gøre: På den ene side de kriminelle, voldelige, hashrygende unge, der lader hånt om alle love og regler. På den anden side den ekstremt religiøse islamiske bevægelse, Hizb-ut-Tahrir, der vil indføre de strenge leveregler fra den muslimske sharia-lovgivning. Ikke desto mindre er de to grupper ved at finde sammen. Hizb-ut-Tahrir vokser med stor hast og tæller nu langt over tusind medlemmer og sympatisører, lyder det fra politiet, moskeer og integrationsmedarbejdere på Nørrebro. De fortæller, at Hizb-ut-Tahrir bevidst går efter at hverve medlemmer blandt de unge kriminelle - og at det lykkes.  De unge er rodløse og frustrerede, og de spejder efter et ståsted i tilværelsen. De er koblet fuldstændig af det danske samfund, er aldrig kommet i gang med arbejde eller uddannelse, og de nærer en dyb foragt for det danske samfund, som de oplever som racistisk og fjendtligt over for dem. De er kommet dybt ind i det kriminelle miljø, hvor de har deres status i kraft af deres hårdkogte adfærd.     Har et hul indeni     »Men de har et hul indeni,« siger en centralt placeret kilde i Det Islamiske Trossamfund. »De søger efter en åndelig identitet, der kan give dem et ståsted i tilværelsen nu, da de i realiteten ikke hører til i det danske samfund. Den identitet finder de hos Hizb-ut-Tahrir og hos andre ekstreme religiøse organisationer. De er - som sårede dyr - lette at indfange,« siger kilden. Hizh-ut-Tahrir har et klart og enkelt svar til de rodløse: Følg levereglerne i islam. Organisationen ser gennem fingre med, at de unge begår kriminalitet, ryger hash og ikke følger de islamiske leveregler slavisk til at begynde med. Det er acceptabelt at begå kriminalitet, hvis det går ud over danskerne - kuffar - de vantro, er holdningen. Men efterhånden begynder Hizh-ut-Tahrir at stille krav til de unge om, at de skal leve efter islamiske forskrifter. En kilde i Islamisk Trossamfund betegner Hizb-ut-Tahrirs metoder som Gestapo-metoder, hvor alle bliver opdraget til at tænke ens.  Det er en alvorlig trussel for det danske samfund, siger en medarbejder ved en af Nørrebros moskeer. Han ønsker ikke sit navn frem af frygt for repressalier.    Hjernevaskede    »De unge bliver hjernevaskede med streng islam, og der bliver prædiket had til det danske samfund. De unge får at vide, at grunden til, at de ikke kan få arbejde eller uddannelse, er, at danskerne holder dem ude, alene fordi de er muslimer. Hjernevasken foregår i forskellige moskeer på Nørrebro. Lederne af moskeerne, som traditionelt er mere moderate, kan ikke standse Hizb-ut-Tahrirs fremmarch, for organisationen er særdeles offensiv.«  Resultatet af den religiøse forbindelse til de unge i det kriminelle miljø, er entydigt: Der bliver tale om et nyt fænomen, som man også har oplevet i andre europæiske lande, blandt andet i Frankrig: Disintegration.   Det opstår, når grupper af indvandrere går i den stik modsatte retning af integration. De fjerner sig mere og mere fra normer, værdier og kodeks i det vestlige samfund og vender sig i stedet til en verdensopfattelse, der er baseret på en streng fortolkning af islam.   På den måde bliver de tabt for det danske samfund. En egentlig integration bliver nærmest umulig.  Dertil kommer, at den farlige cocktail af en ekstrem religiøs grundholdning og en kriminel adfærd i forhold til landets gældende love kan føre til øget uro ved siden af de almindelige kriminelle forhold, som den forgangne uge viste flere konkrete eksempler på.    Religionsvanvid     En ledende politimand siger om de unge kriminelles voksende tilslutning til den religiøse bevægelse: »Nogle af de hærdede forbrydere blandt indvandrerne ser ud til at være blevet grebet af religionsvanvid. Jeg ved, at nogle af dem, som vi ser i hashklubmiljøet, er tilknyttet Hizb-ut-Tahrir. Der er som om, at nogen har fundet et ståsted dér. Men det har overhovedet ikke gjort dem mindre kriminelle. Tværtimod vil jeg nærmest sige.«  Som om Nørrebro ikke havde problemer nok i forvejen.  Kriminaliteten er vokset i takt med, at kampen om hashmarkedet i byen er vokset. Og kriminaliteten og miljøet er hårdt. Det er ikke kun episoden ved spillestedet Rust, hvor en 24-årig mand blev dræbt, men i høj grad også det perspektiv, at den hårdeste kerne - godt 80 personer - virker som den mest brutale, multikriminelle gruppe, Danmark har stået over for. Koldere end rockerne og langt stærkere.  Det er ikke et nyt fænomen, at der er problemer med kriminelle unge på Nørrebro, og der har i flere år været familier og klaner, der har været dybt kriminelle. Blandt andet overtog de en del af det københavnske narkotikamarked under rockerkrigen.  Det nye er imidlertid den ihærdighed og den grovhed, hvormed de forsøger at sætte deres indflydelse igennem i den københavnske underverden - og så sammenhængen med ekstreme religiøse bevægelser som Hizb-ut-Tahrir.     Milliardmarked for hash    Ikke mindst hashmarkedet har været interessant for de kriminelle indvandrere. Det skønnes, at der - da Pusher Street eksisterede - blev omsat hash for ca. en mia. kr. alene i København. Dertil kommer, at hovedstaden er distributionscentral for andre dele af landet og det øvrige Norden. I Marokko koster et gram hash to kroner - i København koster det 50. Der er med andre ord store penge på spil, og mange aktører vil have en bid af kagen.  Og det er her, at grupperne fra Nørrebro de seneste måneder har udvist en kriminalitet, der har skræmt befolkningen.  Et udpluk af de seneste ugers massive efterforskning på Nørrebro:   Jagten på gerningsmændene til kommandoraidet den 21. april på Christiania, hvor en blev dræbt og fem såret, da gerningsmændene skød vildt om sig. Seks er sigtet i sagen.   Jagten på de brutale røvere, der holdt bankpersonale som gidsler i en time og røvede 1,3 mio. kr. fra Arbejdernes Landsbank på Enghave Plads. Fem er anholdt - tre fra den hårde kerne af indvandrerkriminelle. Da politiet slog til mod adresserne onsdag eftermiddag blev der fundet kokain, store mængder hash, 50.000 kr., skudsikre veste, patroner og våben.   Jagten på det tæskehold, der sidste lørdag angiveligt overfaldt dørmanden på Rust, hvorefter det kom til skyderi.  Jagten på de maskerede mænd, der mandag trængte ind på Rigshospitalet for at befri varetægtsarrestanten, den 30-årige TH.  Dertil kommer efterforskning i narkotika- og hashmiljøet.    Kamp om markedet    Netop hashmarkedet er kommet i fokus efter, at Pusher Street på Christiania blev lukket af politiet i marts sidste år, og hovedparten af pusherne blev anholdt og varetægtsfængslet. Det var reelt startskuddet til en veritabel kamp mellem de aktører på markedet, der fortsat var på fri fod. Hashklubberne blomstrede. Omsætningen steg og steg, indtil politiet i februar gik i gang med andet led i kampen mod den københavnske hash. Nu blev fokus rettet mod klubberne.  Der er i dag 14 aktive klubber tilbage - heraf er mellem 8 og 11 reelt aktive - mens der er 15 adresser politiet kender som værende mulige hashklubber. Der er altså langt færre steder at sælge hashen nu, end for bare et år siden. Det har fået indvandrerbanderne til at true sig til magten i mange af de klubber, der tidligere var drevet af bl.a. danskere med tilknytning til rockermiljøet. De mange og stigende problemer har fået justitsminister Lene Espersen (K) til at barsle med en omfattende indsats, der præsenteres om en uges tid. Samtidig har Københavns politidirektør blæst til kamp, hvor hun lover, at de hårde, kriminelle indvandrere bliver åndet hedt i nakken af politiet. Men det er ikke kun kriminaliteten, der bekymrer politiet og myndighederne.    Hash og religiøse grupper    Det er i lige så høj grad, at flere af de centrale personer i hashmiljøet samtidig er aktive i netop Hizb-ut-Tahrir, der i stor stil rekrutterer unge på Nørrebro. En ledende politimand siger: »Om der er penge mellem dem, ved jeg ikke, men det vil ikke forbavse mig om nogle i hashmiljøet støttes af de religiøse grupper. Men et er sikkert: Nogle af de allerstørste grupper på det københavnske hashmarked har personer i inderkredsen af Hizb-ut-Tahrir.« Kilder på Nørrebro finder det samtidig påfaldende, at Hizb-ut-Tahrirs folk det ene øjeblik deler foldere ud ved Blågårds Plads, det næste øjeblik sidder de på café med pushere og gadeplansmedarbejdere.  Også hos Politiets Efterretningstjeneste, PET, er fokus rettet på mulige forbindelser mellem kriminalitet og de ekstreme religiøse grupper. Her vil man ikke kommentere konkrete efterforskninger.  »Helt generelt vil jeg sige, at tjenesten er meget opmærksomme på forbindelse mellem kriminalitet og de ekstremistiske grupper. Det er på den baggrund, at PET vil deltage i indsatsen mod disse grupper,« siger chefkriminalinspektør Hans Jørgen Bonnichsen, PET.  En integrationsmedarbejder på Nørrebro fortæller, hvordan Hizb-ut-Tahrir uofficielt erklærer det som et mål, at Nørrebro skal blive islamisk. Nogle af de mest islamiske kvinder fortæller, at de høster point til paradis ved at gå 20-30 gange op og ned af Vesterbrogade eller Nørrebrogade for derved at vise muslimernes tilstedeværelse i bydelen, siger han.    Ud af samfundet     Politifolk fra Nørrebro, som Jyllands-Posten har talt med, advarer om, hvad den religiøse forbindelse kan føre til.  Der er omkring 2.000 børn og unge, som vokser op i miljøet på Nørrebro, hvor de i realiteten kan gå to veje:  Enten kan de gå i retning af integration i det danske samfund med uddannelse eller arbejde og dermed blive almindelige medlemmer af samfundet. Men det kræver, at de kan komme i gang med arbejde eller uddannelse. Eller også kan de - hvis de bruger de kriminelle som forbilleder - gå i retning af disintegration og melde sig ud af det danske samfund og ind i det religiøst styrede parallelsamfund.  Risikoen for, at de vælger den anden vej vokser dag for dag, siger flere af kilderne i indvandrermiljøet til Jyllands-Posten.  Eller som en person, der har meldt sig ind i Hizb-ut-Tahrir for at kunne følge udviklingen i miljøet og samtidig være accepteret af de religiøse grupper, siger det: »Den dag, danskerne vågner op, vil de se, at de står over for et enormt integrationsproblem, der langt overstiger det, der er synligt i dag.«  Det har ikke været muligt at få Hizb-ut-Tahrir til at kommentere oplysningerne i artiklen. Organisationen har ikke reageret på henvendelser.  orla.borg@jp.dk  carsten.christensen@jp.dk  kristoffer.pinholt@jp.dk   Nørrebro: Nørrebro skal være et roligere sted. Det er de fleste enige om. Men der findes rigtig mange bud på, hvordan man kan få bydelen til at være rolig. En af de parter, der har en klar mening om det, og som også er lokale, er Nørrebro Lokaludvalg, der i kølvandet på det meget omtalte stormøde i Korsgadehallen har et række konkrete bud på, hvad man kan gøre for at skaffe mere fordragelighed i bydelen.  Første bud er, at politiet skal være mere synligt, et synspunkt man tidligere har givet udtryk for. Både mere synlighed i gadebilledet og en nærpolitistation med døgnbemanding, hvor politifolkene bevæger sig rundt til fods i kvarteret ville kunne have en effekt, mener lokaludvalget. Politiet skal ud og snakke med folk og ud af bilerne og busserne.  Man opfordrer også til, at at beboerne hjælper politiet i deres arbejde, hvis det er muligt. Der er tale om alvorlige forbrydelser, hvor folk kommer til skade eller dør, og derfor skal man hjælpe politiet i opklaringen. Det er en politiopgave at opklare forbrydelserne, men hvis folk hjælper og står sammen, vil det gøre tingene lettere, mener lokaludvalget.  Der skal flere ressourcer til de tre store kulturinstitutioner på Nørrebro, Kulturhuset Støberiet og kapelvej, Blågårds Bibliotek og Korsgadehallen. Her mener man, at der skal tilføres flere ressourcer, så der kan være mere personale og et samarbejde med SSP, politi og de lokale klubber. Desuden mener man, at det kommende værested på Kapelvej for de unge fra Blågårds Plads skal være en del af dette koncept.  Der skal også gøres en større social indsats, så man kan få bedre fat i de unge der hænger ud på gader og stræder, fordi de ikke har nogen steder at gå hen. Begge parter i bandekonflikten rekrutterer fodsoldater blandt de unge på gaderne og derfor er et socialt løft nødvendigt, hvor man i øvrigt også skal inddrage familierne.  Byrummet skal gøre mere attraktivt så flere opholder sig i dem igen. Det skal ved modernisering af Blågårds Plads og den røde plads.  Man påpeger, at det er vigtigt, at man slår på, at Nørrebro er meget andet end skyderier og ballade og er en spændende og mangfoldig bydel, som de fleste beboere holder af at bo i.  Man vil undgå "os og dem" retorikken, da uroen handler om kriminalitet og ikke om integration. Retorikken opfattes ofte af de unge med indvandrerbaggrund som provokerende og gør blot situationen værre. Det handler derimod om at nedbryde den tankegang ved at ruste skoler og institutioner til at tackle de udfordringer der kan opstå, når flere kulturer mødes og i stedet skabe et fælles Nørrebro.  Endelig foreslår man, at ungdomsklubberne skal gøre kontingentfrie i en forsøgsperiode på tre år. I den periode skal fritidstilbuddene for de 10-13-årige, så de bliver hængende i institutionerne i stedet for at forsvinde fra fritidstilbuddene og i stedet bliver fanget ind af livet på gaderne og fristes af en kriminel løbebane. De små brødre skal præges fra de er helt små, så man kan få en dialog med dem inden de bliver for svære at nå. De økonomiske tiltag for at finansiere dette tiltag lader man være op til kommunens forvaltninger.  Under alle omstændigheder er det disse otte punkter, so man i lokaludvalget mener kan være et skridt i retning af mere fredelige forhold på Nørrebro i fremtiden og dermed vejen mod et Nørrebro der er en fælles bydel.  WESSELSGADE: Københavnerne skal sortere deres skrald mere og bedre. Derfor er der rundt om på Nørrebro kommet langt flere forskellige affaldsspande i gårde og gader. Det er alt sammen en del af den nye affaldsmodel i København, der netop er blevet udrullet på Nørrebro, hvor ideen også stammer fra.  Det giver nørrebroerne mulighed for at sortere hård plast, glas, elektronik og dagrenovation i forskellige skraldespande.  Mens de mange nye affaldsbeholdere resulterer i mere genbrug, tager de også mere plads fra de i forvejen begrænsede arealer i Nørrebros gader og baggårde. Derfor har Miljøpunkt Nørrebro i en årrække arbejdet på en løsning med underjordiske affaldsspande.    10 år undervejs   » Jeg var til et møde for 10 år siden, hvor vi talte om at lave affaldssortering. Men det kneb med pladsen og Peblinge Dossering Karreens Gårdlaug foreslog, at vi skulle lave en affaldssortering her, hvor vi står i dag, « siger Erik Jørgensen, der er leder af Miljøpunkt Nørrebro.  Efter 10 år er den underjordiske affaldsstation ud for Wesselsgade 12 en realitet.  Over jorden står blot de blå affaldsindkast, som ikke fylder meget i gadebilledet. Men under Wesselsgade findes opsamlingstanke på i alt fem kubikmeter, eller hvad der svarer til 10 almindelige skraldespande.  » Det er med til at frigøre rigtig meget plads i gårde og porte, så der kan være flere grønne pladser til ophold, « siger Erik Jørgensen.  Kan vi også få en? De mange daglige cyklister, der sidst på eftermiddagen vælger Wesselsgade for at krydse mellem Korsgade og Baggesensgade må alle ned i fart. Der er godt fyldt op med tilskuere, naboer og nysgerrige ved indvielsen af den nye miljøstation i gaden.  » Kan vi ikke købe en til Dronningensgade?, « lyder det fra Anne Poulsen, der er en af de mange fremmødte til indvielsen af ' Smart Miljøstation' på Nørrebro.  Hun er imponeret over projektet og håber, at det breder sig fra Nørrebros gader til hele København.  » Vi skal i gang med en renovering og når vi alligevel skal flytte rundt på tingene, kunne det være rigtig fint at få affaldet ned under jorden, « siger Anne Poulsen.    Mere til miljøet   Den underjordiske affaldsstation giver mere plads i gaden, og ifølge Erik Jørgensen er det ikke kun den øgede sortering, der kommer miljøet til gode.  » Fordi affaldet bliver samlet under jorden er der plads til mere. Det betyder, at affaldet ikke skal hentes så ofte, og der kommer mindre trafik i gaden til glæde for både beboerne og miljøet, « siger han.  De unge på Nørrebro skal have et alternativ til kedsomhed, socialt boligbyggeri og kriminalitet, mener Nørrebro Lokalråd. Derfor foreslår de nu en omfattende aktivitetspark på det gamle godsbaneterræn bag Mjølnerparken. »Vi har helt uhyggeligt brug for aktiviteter og liv her i området. Mange steder er græsset fuldstændig nedslidt,« siger Erik Bennet, folkeskolelærer og næstformand i Nørrebro Lokalråd. Det er især de manglende aktiviteter til omkring 1000 unge under 18 år i Mjølnerparken, der har gjort indtryk.  »Sandkasser, vipper og gynger er fint til de helt små, men det giver ingen mening til unge mennesker,« siger han. I stedet skal det knap 50.000 kvm store område bruges på en klatrevæg, bålplads, gokartbane, garager, håndbold-, tennis- og fodboldbaner samt en teaterscene og et kultur- og aktivitetshus. Lisbeth Strandvad, afdelingsleder i Samuelsgaardens Fritidshjem, kender til de unge gennem social, skole og politi-samarbejdet. Hun giver projektet topkarakter. »De unge andengenerationsindvandrere her i området keder sig bravt og mangler aktiviteter til at udfolde sig. Det her vil være en fantastisk løsning,« siger hun.  En park for vildskab  

 Ideen om et klubhus i aktivitetsparken hilser hun velkommen. »Forældre skal føle sig sikre på, at de kan sende deres børn og især unge piger afsted, uden at der sker noget. Det er vigtigt med trygge rammer, men omvendt skal de unge ikke omklamres af pædagoger,« siger hun. Det er Erik Bennet enig i. Han foreslår, at et mindre område forbliver helt uberørt, som en såkaldt vildskabsplads. »I dag bliver de unge pakket ind i pædagoger i hoved og røv. De trænger til at komme ud og prøve sig selv og nogle grænser af under ordnede forhold,« siger han. Nørrebro Lokalråd har nu udarbejdet et komplet forslag til en lokalplan for området mellem Tagensvej, Borgmestervangen og Mimersgade. Uddannelses- og ungdomsborgmester Per Bregengaard (EL) kalder forslaget meget spændende, og han vil gerne være med til at støtte projektet. »Der er brug for tilbud til børn og unge i området. Og at aktiviteterne kan være med til at styrke integrationen, kan man jo kun byde velkommen på nuværende tidspunkt,« siger han. Bygge og teknikborgmester Søren Pind (V) vil ikke kommentere forslaget, før det har været undersøgt i kommunens forvaltning. »Det er simpelt hen for tidligt,« siger han. Det var i går ikke muligt at få en kommentar fra overborgmester Jens Kramer Mikkelsen (S).  Vuggestue og børnehave  

 Ifølge planen skal der på en mindre del af arealet opføres en daginstitution med 70 børnehave- og vuggestuepladser. Kontorchef Susanne Binné fra kommunens familie- og arbejdsmarkedsforvaltning er godt tilfreds med planerne. »Vi har et stort behov for specielt vuggestuepladser, så det lyder meget interessant,« siger hun. Aktivitetsparken kan dog først blive en realitet, hvis Nørrebro Lokalråds forslag til en lokalplan accepteres og Københavns Kommune vælger at købe området, der i dag ejes af DSB. Der er endnu ikke sat en samlet pris på projektet.  jacob.kaare@jp.dk   Natten til søndag opstod der voldsomme optøjer på Nørrebro i København.  Der blev smadret butikker, malet graffiti og smidt ting efter politiet.  Det får nu justitsminister Søren Pind (V) til at advare de unge uromagere.  ' Det her, det er helt uden for rammerne. Jeg sætter mig inden længe sammen med politi og anklagemyndighed for at se på den her sag og de her mennesker,' skriver han på sin Facebook-pro-fil. Optøjerne opstod efter en uanmeldt demonstration fra organisationen ' Reclaim the Streets'. Flere af deltagerne var ganske unge teenagere, og mange iført elefanthuer.  Ud over graffitidåser bar flere af uromagerne våben, og tre personer blev anholdt, forklarer Københavns Politi.  ' Jeg kommer til at stå for en historisk hård linje over for den form for adfærd.  Så er det sagt, og advarslen givet,' skriver Søren Pind.  » Den hårde linje kan eksempelvis være, at politiet får lettere ved at anholde personer, som ikke følger de anvisninger, som Politiet giver, « siger han til TV 2 News.  Samtidigt lover han, at man altså ikke skal bilde sig ind, at de danske fængsler er for fyldte til at sende endnu flere bag tremmer.  ' Der er rigelig plads i fængslerne for tiden,' skriver Søren Pind og forklarer, at 15 procent af pladserne lige nu står ledige.  Uroen gik blandt andet ud over den historiske kirkegård Assistens Kirkegård. Men også banker, ejendomsmæglerbutikker og Politimuseet har fået en tur af de aggressive unge.  » På vejen har de ud over at smide ting efter os malet graffiti og smadret ruder, « fortæller vagtchef Henrik Brix fra Københavns Politi.   Det har lidt karakter af en prikkerunde«.   Som mange andre københavnske skole- og institutionsledere, blev Klaus Mygind i går ringet op af kommunen. Han er skoleleder på Hellig Kors Skole på Nørrebro i København.   »De sagde til mig, at vi er på listen over skoler, der enten skal sammenlægges eller lukkes«.   Andet fik Klaus Mygind ikke at vide. Han var en smule omtåget.  »Jeg er overrasket over, at det hele allerede er godkendt«.  Og så skulle han ellers til møde i Børne- og Ungdomsforvaltningen om skolens fremtid.  Klaus Mygind holdt tidligere på dagen velkomsttale for skolens nye elever og forældre i børnehaveklassen og 1. klasse:   »Jeg fortalte, at der ville komme røre om det, men jeg gjorde det klart, at vi ville holde fokus på børnene. Det handlede for mig om at skabe ro«.   Men ro udstrålede Klaus Mygind ikke meget af, da han fløj ud af døren.   Hektisk aktivitet var der også på Rådhuset i København. Ved et pressemøde først på eftermiddagen fremlagde Københavns Kommunes børne- og ungdomsforvaltning en plan. Den skal tilføre kommunens skoler og daginstitutionerne godt en milliard kroner over de kommende år.   Pengene skal først og fremmest bruges på at opgradere en række nedslidte københavnske skoler. De skal blive til moderne og fleksible superskoler med bedre læringsfaciliteter, et bedre arbejdsmiljø og med mere spændende ungdomsliv.   Samtidig bliver 97 af byens daginstitutioner lagt sammen til 42 samlede institutioner, hvor vuggestuer, børnehaver og fritidshjem skal samles under samme tag.  »Jeg er glad for den her aftale. Vi får fremtidssikret skoler og institutioner, og vi kan forfølge målsætningen om, at vi skal have landets bedste skoler og institutioner«, sagde børne- og ungdomsborgmester Bo Asmus Kjeldgaard (SF) i går ved fremlæggelsen af forliget på Københavns rådhus.    Det store samtaleemne   Genopretningsplanen er et politisk forlig mellem SF, S og de radikale. Målet er at sammenlægge tolv mindre skoler, som ligger tæt ved hinanden, til seks fysisk sammenhængende skoler med elevtal på 500-700 elever.   Allerede fra morgenstunden var skolesammenlægninger og skolelukninger det helt store samtaleemne.  Klokken 8.45 mødte Katla på syv år og hendes mor og far, Helle Thomsen og Rune Kvist, op til første skoledag på Hellig Kors Skole.   »Det vil være rigtig ærgerligt, hvis skolen bliver større«, syntes Rune Kvist.   Mia Munch og Morten Parsholt var også til første skoledag med datteren Eva Marie på fem år. Hun skulle begynde i 1. klasse. Parret har valgt Hellig Kors Skole, fordi den »virker som et sted, der vil noget godt for integrationen«.   »Hvis den lukker, eller skal lægges sammen med en anden skole, vil det være rigtig skidt«, sagde Mia Munch.   Men endnu havde de ikke hørt noget.   Det havde de heller ikke klokken 9.45 på Sølvgade Skole. Her blev 1. klasse budt velkommen med en velkomstsang i drengenes gymnastiksal.   Hanne Thomsen var med sin datter Julia på syv år, og »vi flytter straks til en privatskole«, sagde hun med udsigten til, at Sølvgade Skole lukkes eller lægges sammen med en anden skole. Hun havde valgt Sølvgade Skole på grund af det lave antal af elever.   På pressemødet på Rådhuset klokken 14.30 blev mange ting afklaret. Her kunne børne- og ungdomsborgmesteren forklare, at det nye forlig en gang for alle får styr på det økonomiske kaos, som har præget forvaltningen gennem de seneste år. Forvaltningen har gennem længere tid manglet godt 280 millioner kroner i budgettet. Derfor havde mange frygtet fyringer og besparelser på et område, som i forvejen er hårdt beskåret. Det ser nu ud til at være afværget.   Det nye forlig indebærer, at 120 millioner kroner bliver sparet dels ved sammenlægninger af skoler og institutioner, ved effektiviseringer og konkrete besparelser – eksempelvis ændringer af åbningstider og udskydelse af efteruddannelse.   Resten af beløbet, cirka 160 millioner, skal findes hos kommunens øvrige forvaltninger ved de kommende budgetforhandlinger i oktober.  »Det var ulideligt, hvis vi skulle spare 280 millioner yderligere på det her område«, sagde Bo Asmus Kjeldgaard, som sammen med forligsparterne garanterede, at der ikke kommer yderligere besparelser på skole- og institutionsområdet i 2008.  På Hellig Kors Skole er lederen Klaus Mygind fortrøstningsfuld. Han fik at vide, at han skal fusionere med Blågårdskolen.   »Vi har fået at vide, at der bliver afsat 30 millioner kroner til vores sammenlægning. Det er jeg positivt overrasket over«, sagde han.   Resten af dagen brugte han til møde med de nye partnere fra Blågårdskolen klokken 17 og med de andre ledere, der er i spil, klokken 19.    Og så direkte hjem. »Så håber jeg, jeg får set afslutningen af FCK-Benfica«.   jeppe.t.findalen@pol.dk  frank.hvilsom@pol.dk     Det var ulideligt, hvis vi skulle spare 280 millioner yderligere på det her område    Bo Asmus Kjeldgaard (SF), borgmester       Fakta: Berørte skoler og daginstitutioner      Skoler  Vesterbro   • Enghave Plads Skole og Matthæusgade Skole sammenlægges til en skole ved inddragelse af lokalcentret i Matthæusgade 37. Distriktscentret m.m. fra Matthæusgade 37 skal etableres på en anden adresse  Indre By   • Samling af 9. klasse på Nyboder/   Sølvgade       Amager   • Sundparken Skole og Østrigsgade Skole sammenlægges til 3 spor på Sundparkens areal Bispebjerg  • Bispebjerg skole og Grundtvigskolen sammenlægges til 4 spor  • Lukning af Frederikssundsvejens Skole     Nørrebro   • Blågårdskolen og Hellig Kors Skolen sammenlægges til 3 spor. Et fritidshjem   tilknyttes om muligt • Jagtvejen og Havremarken sammenlægges til 3 spor på Jagtvejen. Specialklasserækken og specialfritidshjemspladserne fra Jagtvejen etableres på Kildevæld Skole.  Vanløse   • Hylteberg og Vanløse Skole sammenlægges til en skole   • Lukning af Voldparken. Forslag om etablering af distriktscenter.     Daginstitutioner  Vesterbro, Kongens Enghave    • Sammenlægning af Buegården (21A)   og Buegården (21B). • Sammenlægning af Enghave Sogns   Integrerede Institution og Enghave Kirkes Børnehave   • Sammenlægning af Hudegrunden og Skydebanehaven  • Sammenlægning af Kbh. Integrerede   Institution og Frederiksholm Børnegård  • Samdrift af Scandiagades integrerede institution og Sluseholmen (ny).   • Sammenlægning af Småfolket  og Æsken  • Sammenlægning af Sommerfuglen og Deltidsbørnehaven Indre by   • Sammenlægning af Den Grønne Ko og Kastanjen  • Sammenlægning af Ministeriernes  Børnehus og Ministeriernes Vuggestue  • Sammenlægning af Nyboder Vuggestue Willerupgård og Børnehuset v/Jerusalemskirken  • Sammenlægning af Røde Ko og Børnehaven I Centrum  • Sammenlægning af Vuggestuen Kongens Baghave, Klerkegade 1. sal og Kbh. Kommunes Integr. Inst. Klubben   Amager    • Lukning af Baghuset • Sammenlægning af Store Krogs Børnehave, Spiren og Københavns Kommunes    Integrerede Institution • Sammenlægning af Lyspunktet og Regnbuen  • Sammenlægning af Sundby Sogns Integrerede Institution og Sundby Menigheds Fritidshjem  • Sammenlægning af Jens Warmings Vej 73, 75, 77 og 79  • Sammenlægning af Stolemagerstien Vuggestue og Idrætsbørnehaven  • Sammenlægning af Moselgade 21  • Sammenlægning af Statens Serumsinstituts Vuggestue og Børnehave  • Sammenlægning af Vuggestuen Jacob Holms Minde, Jacob Holms Mindes Int.  Institution og Skovhytten Nørrebro   • Sammenlægning af Balder og Universet  Sammenlægning af Blågårds Sogns  Menighedsvuggestue og -børnehave  • Sammenlægning af Børnejunglen og Rumraketten  • Sammenlægning af Nørretoppen og    Blide • Sammenlægning eller omlægning af Rumpenisserne og Askovgårdens Skoleinstitution   • Sammenlægning af Rådmandsgade Vuggestue og 11’eren  • Sammenlægning af de 3 institutioner    i Samuelsgården • Sammenlægning af de 3 institutioner    i Sct. Johannesgården   Østerbro   • Sammenlægning af Vibereden og   Sophus Bagger • Sammenlægning af Rymarksvænges vuggestue og Karlsvognen  • Sammenlægning af Valmuen, Anemonen og Kornblomsten  • Sammenlægning af Kennedygården, Klub Kennedy og Kennedygården  • Sammenlægning af Fluen og Ringkøbingsgades Vuggestue   Vanløse-Brønshøj-Husum   • Sammenlægning og omlægning af  Sommerfuglen, Grostedet og Tingbjerg    Fritidscenter • Sammenlægning af Bella Deltidsbørnehave og Kollektivhusets Børnehave  • Sammenlægning af Grøndalslund   • Sammenlægning af Regnbuen og Sommerfuglen   • Sammenlægning af Børnehaven Voldparken og Minibørnehaven   Bispebjerg   • Lukning af Dommerparkens Fritidshjem  • Lukning af institutionen: Deltidsbørnehaven  • Omlægning af institutionerne Dragen   og RYAC  • Omlægning Hurlumhej  • Sammenlægning af institutionerne Regnbuen og Strødammen  • Sammenlægning af institutionerne   Ringertoften og Ringertoftens vuggestue   Valby   • Omplacering af Valby Folkebørnehave og omlægning af Valbyhøj  • Omlægning i Henriksgårdens Fritidscenter, Ellepilen og August Wimmers Vej 4  • Sammenlægning af Akaciehuset og   Frilands Allé, samt lukning af en fritidshjemsgruppe og etablering af fælles   opsamlingssted • Sammenlægning af Ved Parken og   Hvidtjørnen     Rettelse 16.08.07.  Bispebjerg Skole, Grundtvigskolen og Frederikssundsvejens Skole ligger alle tre i Københavns nordvestkvarter – og altså ikke på Amager, som det blev nævnt i faktaboksen i 1. sektion (15.8.) over de skoler og daginstitutioner, der bliver berørt af den nye skoleplan i Københavns Kommune.  Hans værker findes overalt - på husgavle rundtom i byen, på offentlige institutioner og i mange danske hjem. Og det ville have glædet den danske kunstner Henry Heerup, for han ønskede, at så mange som muligt skulle få glæde af hans kunst.  Derfor fik han også trykt mange af sine billeder ved hjælp af den helt specielle trykkekunst litografi, som gør det muligt at masseproducere kunst, og han gav sig tid til at signere størstedelen af dem i hånden. Nogle af hans værker findes i serier på helt op til 999 eksemplarer.  » Han er den eneste kunstner, der har lavet så store serier, fordi han gerne ville have, at alle mennesker i Danmark skulle have adgang til de her billeder, « siger Michel Castenholt, der har arvet en stor samling af Heerups litografier, som fra i dag og tre dage frem kan købes på et såkaldt ' pop up'-galleri på Nørrebro i København.  Da Michel Castenholt for nylig gennemgik sin mor, Birthe Rosengreens, bo, dukkede der en hidtil ukendt samling af Henry Heerups litografier frem af gemmerne. Birthe Rosengreen var gift med litografen Bjørn Rosengreen, som i mange år havde et tæt samarbejde med Henry Heerup.  Bjørn og Birthe Rosengreen beholdt selv et stort antal tryk, flere signeret af kunstneren selv, og det er dem, der nu ser dagens lys.  » Der er mange ting, som jeg tror, min mor havde glemt, var der. Så der har været mange overraskelser - det har været sådan lidt julekalenderagtigt, hvor man aldrig helt ved, hvad der dukker op, « fortæller Michel Castenholt.  Galleriejer Annette Liisberg, der er med til at udstille værkerne, er ikke i tvivl om, at den folkekære kunstner stadig har bred appel.  » Det specielle ved Heerup er, at han formår at skabe genkendelse. Der er et eller andet, der ' trigger' noget i folk. Han brugte universelle symboler som nøglehuller, hjerter, mænd og kvinder, som er eviggyldige, « forklarer Annette Liisberg.  Selv om kunstneren opnåede stor succes, mens han levede, ændrede han ikke sin livsstil. Han valgte altid sin elskede cykel som transportmiddel, og han boede i mange år i sit lille, rodede kolonihavehus i Rødovre.  » Det skønne ved Heerup er, at han forblev nøjsom gennem hele livet. En juleaften gik han ind foran H. C.  Andersens grav og drak en rød sodavand, og fordi der skulle være fest, kom han en knust Mariekiks i. Han var også typen, der, når han havde brugt en smørpakke, brugte resterne på papiret som håndlotion. Men jeg tror ikke, det var nærighed, det var bare en form for livsindstilling « fortæller Michel Castenholt.  Henry Heerups uprætentiøse livsindstilling afspejles også i hans kunst. Han lavede billeder og skulpturer, som selv børn kan relatere til, og han beholdt sin særlige stil gennem hele livet.  » Man kan genkende Heerups streg, og man kan se, hvad han vil, og hvad det forestiller. Det er lettilgængelig kunst, og man behøver ikke være kunstekspert for at mene noget om det.  Man kan se, hvad det forestiller, og det tror jeg, der er mange, som er rigtig glade for, « siger Michel Castenholt.    Se flere billeder ..   .... på Metroxpress. dk/ henryheerup eller benyt dig af QR-koden, hvis du har en smart phone, og kom direkte til siden.    Henry Heerup   Henry Heerup blev født i 1907 og voksede op på Nørrebro i København.  Han var aldrig særlig vild med at gå i skole, og efter syv års skolegang prøvede han kræfter med forskellige lærepladser som bronzestøber, skiltemaler, stentrykker og litograf.  Fra 1927 til 1932 gik han på Kunstakademiet.  Der gik ikke længe, efter han havde afsluttet sin uddannelse, før han blev en del af det unge danske kunstmiljø.  Fra 1949-1951 var han en del af Cobragruppen.  Han opnåede stor succes, mens han levede, også i udlandet.  Han udstillede blandt andet i New York, Amsterdam, Paris og Venedig.  Han blev dog boende i Danmark, hvor han har udsmykket mange gavle og opstillet mange skulpturer rundtomkring i landet.  Han døde i 1993 og ligger begravet på Assistens Kirkegård på Nørrebro.    Udstillingen   Litografierne stammer fra afdøde Birthe Rosengreens kunstsamling.  Udstillingen er sammensat af Henry Heerups arbejde gennem 30 år fra begyndelsen af 1950 og frem til afslutningen af 1980' erne.  De fleste af litografierne har numre og signatur, men der er også enkelte uden.  Ingen af litografierne har været solgt før.  Udstillingen finder sted den 8., 9. og 10. december fra klokken 14 til 19 på Poppelgade 1 på Nørrebro.  Annette Liisberg, der til daglig har galleri på havnen i Hundested, står for ferniseringen.  Heerup-litografierne koster mellem 600 og 5.500 kroner og kan ses på Galleriliisberg.  dk.    Litografiet   Litografi er en måde at reproducere billeder på, hvor man trykker på sten.  Metoden går ud på, at litografen tegner hele billedet op spejlvendt og ætser stregerne ned i stenen. Så lægges der en helt særlig form for litografisk sværte ned i ætsningerne, og de andre flader skrabes rene. Derefter lægger man papir på stenen og kører en tromle hen over.  Man bruger ikke standardfarver, som man har i printere i dag. Det er håndblan dede farver, som kunstneren godkender for at få de helt rigtige toner frem.  Da Henry Heerup begyndte at kopiere sine billeder, var litografiet den eneste måde at masseproducere på.  Litografiet er en kunstart i sig selv, som kræver et tæt samarbejde mellem litograf og maler.  Henry Heerup benyttede metoden helt indtil midten af 80' erne, og han var den danske kunstner, som fik trykt de største serier af sine billeder.  Der findes stadig få litografer i dag, men det er en trykketeknik, som formentlig uddør, når der ikke bliver uddannet flere.  STUDIEBOLIGER Københavns Borgerrepræsentation vedtog torsdag den 10.  december at give Danica grønt lys til at opføre det ambitiøse studieboligprojekt Uptown Nørrebro.  De nye studieboliger giver plads til ca. 700 studerende på Borgmestervangen ved Nørrebro Station og består af 6 punkthuse og et 29 etager højt og slankt tårn, som giver Nørrebro et unikt nyt vartegn.  " Med Uptown Nørrebro får vi taget et skridt i den rigtige retning i forhold til den store mangel på studieboliger i København. Vi bliver konstant flere københavnere i byen, og dem skal vi have skabt boliger til. Samtidig kan mere liv øge trygheden i området, hvor udkigspunktet på toppen af den højeste bygning også kan blive et tilløbsstykke for københavnerne.  Det bliver spændende at se projektet blive til virkelighed", siger teknikog miljøborgmester Morten Kabell (EL).    Giver noget tilbage til byen   Uptown Nørrebro er blevet til efter flere års grundige analyser og dialog med bl. a. Københavns Kommune, naboer og Nørrebro Lokaludvalg.  Både bygherren og arkitekterne fra Arkitema Architects er gået nye veje for at skabe et attraktivt studiemiljø, der bygger bro til lokalmiljøet.  " Vi er glade for at kunne tilbyde et moderne studiemiljø til byens studerende og bidrage til en fortsat positiv udvikling på Ydre Nørrebro.  Vi har oplevet et godt samarbejde med Københavns Kommune og har taget opgaven om at sætte os ind i lokalområdet og informere borgerne om projektet meget seriøst.  Det har vi bl. a.  gjort med en udstilling på byggegrunden, der viser den fremtidige udsigt fra toppen af studietårnet, hvor der bliver offentlig adgang.  Vi ser frem til det videre samarbejde med alle parter", fortæller Christian E. Olsson, Ejendomschef hos Danica Pension.  Byen mangler studieboliger Uptown Nørrebro skal være med til at løse byens voksende behov for gode boliger til byens studerende.  Studerende i tusindetal står hvert år uden en egnet studiebolig i København, og frem mod år 2025 forventes det, at der kommer 28.000 flere unge til hovedstaden.  Den massive mangel på studieboliger har fået Danica til at investere pensionsmidler for en lille milliard kroner i nye studieboliger på Ydre Nørrebro.  Projektet lægger vægt på at integrere de mange nye studerende i en mangfoldig og befolkningstæt bydel i rivende udvikling, og fokuserer på et socialt bæredygtigt by-og boligmiljø, der kan give noget tilbage til byen og borgerne.  Med Uptown Nørrebro får vi taget et skridt i den rigtige retning i forhold til den store mangel på studieboliger i København Teknik-og Miljøborgmester Morten Kabell, (EL).    Fakta Uptown Nørrebro   Uptown Nørrebro forventes at stå færdigt i 2018 med plads til ca.  700 studerende i omkring 500 studieboliger.  Uptown Nørrebro opføres på en eksisterende tom byggegrund på Borgmestervangen - lige over for Mjølnerparken og med adgang til Mimersparken, Nørrebro Station og den nye Metro.  Bygherre: Danica Pension Bygherrerådgiver: Moe Rådgivende Ingeniører Arkitekt: Arkitema Architects Entreprenør: KPC Rådgiverteam: Midtconsult Rådgivende Ingeniører, Agenda Property og 2+ 1 Idébureau.  Svøbt i nye sange af Isam B. fra Outlandish giver Nørrebro Teater os historien om den unge gadebetjent Jens, der forelsker sig i den temperamentsfulde serbiske pige Carmen. Hun styrer banden Black Fury med hård kvindehånd, mens hendes mand Enøje er i fængsel.  ' 2200 Carmen' er dog ikke bare historien om Carmen og hendes to mænd, men i lige så høj grad en historie om Nørrebro. Bydelen, der er skydeskive i medierne, men højt elsket af sine indbyggere. Som nu f. eks. Marijana Jankovic, der har ¦ hovedrollen som Carmen. »Carmen er lidt ligesom Nørrebro,« forklarer hun.  »Alle prøver at ændre på Nørrebro, men det vil bare blive ved med at være det samme. Og hun er bare Carmen, og det er der ikke nogen, der skal komme og lave om på. Hun er sin egen, og det er fantastisk at spille en figur, der har så meget styrke, temperament, lidenskab og passion.« .    Ingen drama-rama   Hvis Carmen er Nørrebro, er Jens Østerbro.  »Så tæt på og alligevel så langt væk,« som Marijana Jankovic smilende udtrykker det.  Det er en forestilling om modsætninger, der mødes, og fordomme, der skal fejes væk. Om individualitet og sammenhold - tilsat en solid dosis skuddrab og bandevold, der ikke lader mediernes fremstilling af ' krigszonen Nørrebro' meget efter.  For selvom kærlighedshistorien er i front, får virkelighedens drama bestemt også plads i fortællingen.  »Vi har prøvet at tage alle de ting, der sker i virkeligheden på Nørrebro, ind på scenen. Og vi håber, folk vil genkende det i stykket,« siger Marijana Jankovic, der selv oplevede at se på sit velkendte kvarter med lidt mere opmærksomme øjne under prøverne på stykket.  »Når jeg går rundt i mit kvarter, tænker jeg: Er det virkelig så slemt, som de siger i medierne? Er det virkelig så slemt, som vi sætter det i scene? Men det handler om, hvilke briller man tager på. For mig vil Nørrebro altid være det sted, jeg gerne vil være. Jeg kan godt lide pulsen, og jeg har ikke oplevet alt det her drama-rama.«.  »JEG KAN GODT LIDE PULSEN, OG JEG HAR IKKE OPLEVET ALT DET HER DRAMA-RAMA.  MARIJANA JANKOVIC OM NØRREBRO.    Kvinden bag Carmen   Marijana Jankovic er født i 1982 i Montenegro, Serbien. Flyttede til Nørrebro som seksårig og har boet der lige siden. Uddannet skuespiller fra Århus Teater i 2006. Har bl. a. medvirket i ' Rasmus og Jamilla' på Betty Nansen Teatret. På film har du kunnet se hende i ' Kandidaten' og ' Dansen', og på tv har hun senest spillet med i de to første afsnit af ' Livvagterne'.    HV-SPØRGSMÅLENE   HVAD: ' 2200 Carmen'.  HVEM: Jonatan Spang, Marijana Jankovic, Janus Nabil Bakrawi, Isam B. m. fl.  Instruktør: Søren Iversen. Manus: Thor Bjørn Krebs.  HVOR: Nørrebro Teater.  HVORNÅR: 28. februar - 25. april.  DEMONSTRATIONER. Omkring 400 mennesker bevægede sig i går eftermiddags fra Blågårds Plads på Nørrebro til Rådhuspladsen i København i protest mod kriminelle banders skyderier på åben gade. Mange børnefamilier var blandt demonstranterne, der blandt andet luftede bannere som ' våben, nej tak' på vej gennem byen.  Demonstrationen var arrangeret af en række lokale beboere og organisationer, og det er anden dag i træk, at Nørrebro-borgerne markerer deres vrede mod bandeopgørene.  Lørdag udviklede et begravelsesoptog for den 25-årige Mustafa Shakir Hsownay sig til en massedemonstration med omkring 3.000 deltagere, da optoget bevægede sig gennem Nørrebro.  Ved demonstrationens start var der omkring 500 deltagere, men som optoget bevægede sig med rustvognen fra Nørrebro Station og hele vejen ned ad Nørrebrogade kom der flere og flere til, der også ville vise deres sympati med den dræbtes familie, skriver Dr. dk.  Mustafa Shakir Hsownay blev et uskyldigt offer for bandeopgøret i bydelen den 27. februar, hvor han blev skudt og dræbt, mens han sad i sin bil i Mjølnerparken.  Politiet står fortsat uden konkrete spor af gerningsmanden bag de skud, der dræbte Hsownay. RITZAU/ METROXPRESS  I STOLEN: 32-årige Ella Forchhammer løfter op i sit kortklippede hår.  » Nu er det altså ved at være tid igen, det er ved at få det der boyband look. Hvis jeg ikke bliver klippet snart, kommer jeg til at ligne Nick Carter, « siger hun og griner.  Det er ikke længe siden, at håret var væsentligt længere.  Faktisk er der røget omkring 40 centimeter af hendes mørke hår, fortæller frisør Charlotte Urne.  » Jeg sendte det ind, så der kan blive lavet parykker af det, « siger hun.  Ella Forchhammer har en datter på snart et år og var træt af det lange hår, der hele tiden var i vejen. Efter længere tids overvejelse besluttede hun sig for at tage springet og valget at frisøren, der skulle stå for forandringen, skulle være Charlotte Urne fra Made in Congo, som hun havde fået anbefalet.    En flittig gæst   En andet og større spring, hun har taget for nyligt, er beslutningen om at flytte fra sit elskede Nørrebro.  » Jeg bor i Gormsgade og har boet på Nørrebro i seks år. Men vi bor på femte sal, og har fået en større lejlighed i stueetagen på Christianshavn. Jeg kommer til at savne Nørrebro, men jeg bliver også glad for at flytte, « siger Ella Forchhammer, som er vokset op på Christiania og stadig har familie på Christianshavn.  » Nørrebro er sådan et lille nærmiljø, hvor jeg har været tæt med alle mine venner.  Og jeg har nydt at være tæt på alt og kunne gå igennem Assistens Kirkegård på mine morgenture med barnevognen, « siger hun og tilføjer, at hun er sikker på, at hun også fremover vil komme meget til Nørrebro.  » Jeg tror, jeg kommer til at besøge Nørrebro mere, end jeg har besøgt Christianshavn, mens jeg har boet her, « siger Ella Forchhammer og kigger sig i spejlet for at studere sin færdige klipning.  Basketbolden er ikke meget mindre, end drengen, der jagter den henover plænen i Nørrebroparken. En voksen når at forhindre, at både bold og purk mosler ind i den til lejligheden opstillede bar.  Fra scenen banker bassen ud over græsset, hvor folk er ved at gruppere sig. De sidder i eftermiddagssolen med grillspyd, fadbamser, vin og vand.  Bag scenen en asfaltbane, hvor drengene dovent dunker kuglen i kurven. Hvidglødende kul ligger i dynger i grillen.  Spydene er klargjort til fest.  Solen er lun, græsset saftigt og luften emmer af hygge.  Nørrebro viser sit milde ansigt.  Nørrebroparken mellem Jagtvej og Nordre Fasanvej i København ligner et billede på fælleskab, sammenhold og trivsel. Et modbillede til mediebilledet af en urohærget bydel.    Undfanget over en øl   Nørrebro Rules hedder arrangementet, der skyldes to unge nørrebroere med en intension om at samle bydelen om fest, farver og fed musik.  »Vi sad og fik en øl på Blågårds Plads i marts sidste år, og vi snakkede om, at der burde ske noget, der kunne samle folk på Nørrebo om noget positivt i parken. Og eftersom vi har erfaring med at arrangere koncerter, besluttede vi at tage initiativet til Nørrebro Rules, der fandt sted for første gang sidste sommer,« siger Leif Donbæk Thomsen, der har stablet arrangementet på benene sammen med Linus Ellesø Ditzel, der selv er gået på scenen efter aflysningen af koncerten med den københavske rapgruppe Ren Reflex.  Linus E er blot den første i en række af DJs, rappere og andre repræsentanter fra den københavnske undergrundsmusik, som denne eftermiddag og aften bidrager til folkefesten i den grønne oase på Nørrebro.  Malkesnitten, Ras Money og Mo Fire var nogle af de navne, nørrebroerne kunne se frem til at høre, efter at duggen havde gjort siddepladserne kolde og festen flyttede ind i Støberiet.  »På Nørrebro mødes vi på tværs af kulturelle og økonomiske skel, vi samles om fælles værdier. Det er desværre ikke det billede, medierne tegner, men vi ved bedre. Vi elsker stadig Nørrebro,« lød det i invitationen til festen i den københavnske bydel.  pauli@berlingske.dk   Langt størstedelen af sin tid bruger Janus Nabil Bakrawi på Nørrebros 4,1 kvadratkilometer.  Han bevæger sig overalt fra de nye, moderne cafeer i den mere mondæne del af Indre Nørrebro til Mjølnerparken, Nørrebros Runddel og Jagtvej.  » Hvis jeg fik besøg af en ven, der aldrig havde være på Nørrebro før, ville jeg introducere ham for alle de mennesker, jeg kender og dagligt møder på Nørrebro.  Jeg tror, vi ville gå rundt og bare møde en masse meget forskellige mennesker.  Vi ville havne på caféer, hjemme hos folk, komme ned til søerne og bruge den fantastiske Assistens Kirkegård, « fortæller Janus Nabil.    På tværs af bydelen   Selvom han bor i en af de mest livlige og pulserende bydele i København har han en overordentlig rolig udstråling.  Fra sin bobæl lige ved Nørrebro Station går han nærmest dagligt på tværs af bydelen fra det rå og usoignerede til det nysmarte og pæne Nørrebro.  » Det er den eneste bydel i København, hvor jeg oplever så enorme skift. Når jeg tager fra det yderste Nørrebro, hvor jeg bor, og krydser gennem Assistens Kirkegård til Indre Nørrebro forandrer bydelen sig jo enormt, « siger Janus Nabil Bakrawi.  Lærer af Nørrebro Den 37-årige skuespiller slog for alvor sit navn fast i den brede offentlighed gennem sin rolle som den rebelske taxachauffør i tv-serien ' Taxa', men også fra ' Ørnen', ' Mille ' og filmen ' Pizza King' bragede han ud gennem fjernsyn i de danske stuer og efterlod stærke indtryk.  Inspirationen til de stærke roller henter Janus Nabil Bakrawi i høj grad fra sin hverdag på Nørrebro, hvor et overflødighedshorn af forskellige personligheder fylder gadebilledet og hans hverdag.  » Nørrebro er om noget det sted, hvor der er plads til alle.  Her finder du folk fra alle samfundslag og kulturer. Der er altid masser af liv, selvom der ikke altid er tålmodighed og overskud, « siger Janus Nabil Bakrawi.  Tilbage til Nørrebro Janus Nabil Bakrawi blev født i Virum, men flyttede til Nørrebro som 13-årig.  » Jeg har boet andre steder end på Nørrebro, men jeg er altid vendt tilbage. Jeg tror, det er de mange forskellige mennesker, der får mig til at føle mig tilpas.  Jeg kunne sagtens føle mig hjemme og velkommen på for eksempel Østerbro. Men jeg ville jo igen og igen møde den samme type mennesker. Det gør jeg ikke her på Nørrebro, « siger han.  Ligesom han finder inspiration i andre Nørrebroeres liv, har han altid brugt sig selv i alt, hvad han har lavet.  Senest i bogen ' Rod -en fighters fortælling', hvor han fortalte om det at blive bortført fra Danmark til Jordan som 7-årig.    En kirkegårds-lur   Selv bruger han altid de få grønne områder på Nørrebro til fulde.  Når han ikke spiller på byens teatre, arbejder han på andre projekter.  Som vært på ' De bortførte børn', der blev sendt på TV2 i januar hjalp han forældre med at komme i kontakt med børn, der er bortført af familiemedlemmer.  Og så arbejder han lige for tiden på sin bog nummer to.  » Jeg pakker min taske og bevæger mig rundt på Nørrebro. Så ser jeg, hvor det fører mig hen.  Nogle dage sidder jeg og skriver på en café, og andre gange møder jeg bare en helt masse mennesker.  Jeg kan godt blive lidt træt i hovedet efter arbejde og en masse samtaler. Så trækker jeg mig tilbage og finder lidt hvile. Typisk på Assistens Kirkegård, hvor jeg godt kan finde på at sidde og sove et kvarters tid. Og blive genopladet, « siger Janus Nabil Bakrawi.    New Nørrebro   Når han ikke har betrådt de skrå brædder har Janus Nabil Bakrawi levet størstedelen af sit teenage-og voksenliv på Nørrebros brosten. Og selvom fremtiden ikke står skrevet i granit, så har han ingen planer om at forlade sit Nørrebro.  » Hvis man kommer til Nørrebro udefra, vil man måske tænke, hvad sker der her.  Men det er i det kaos, jeg lever, og det minder mig lidt om New York.  Til trods for det umiddelbare kaos, så har det sin egen form for struktur og orden, « fortæller Janus Nabil Bakrawi.  UJeg har boet andre steder end på Nørrebro, men jeg er altid vendt tilbage. Jeg tror, det er de mange forskellige mennesker, der får mig til at føle mig tilpas.  JANUS NABIL BAKRAWI, Skuespiller og forfatter.    Blå bog JANUS NABIL BAKRAWI    Født i . . . . i Virum  Uddannet skuespiller fra Skandinavisk Teaterskole i . . . .  Medforfatter til og skuespiller i ' Pizza King'.  Medvirkende i ' Taxa', ' Ørnen' og ' Mille'  Vært på tv-programmet ' De borførte børn'  Forfatter til bogen ' Rod -en fighters fortælling' .    Fakta NØRREBRO    Indbyggere: . . . . . .  Areal: . . . . km .  Befolkningstæthed: . . . . . . pr. km .  Personbiler: . . . . .  Grænser op til: Indre by, Østerbro, Bispebjerg og Frederiksberg.   Udvalgte attraktioner: Nørrebrogade, Panum Instituttet, Nørrebro Teater, Rust, Stengade . . , Assistens Kirkegård, Nørrebros Runddel, Den Røde Plads.    3. marts 2009 - kl. 13:45   Ovenstående instruktion har Blågård Skole på Nørrebro i København formuleret, fordi skolen ligger midt i det konfliktramte kvarter på Nørrebro, hvor unge med indvandrerbaggrund og AK81'ere med jævne mellemrum tørner sammen.  Sammen med andre skoler, vuggestuer og børnehaver på Nørrebro forsøger Blågård Skole at tage højde for, hvordan man bedst muligt tackler en kritisk situation, hvor børn og voksne skal sikres, og kommunikation til forældre samt offentligheden sættes på skinner. Kriseplanen er kommet til verden på foranledning af Københavns Kommunes børne- og ungdomschef for distrikt Nørrebro, Søren Thorborg.  - Vi har bedt vores skoler og institutioner lægge en plan for, hvordan man tager sig af børn og personale, håndterer bekymrede forældre og eventuelt får tilkaldt forvaltningens psykologer. Vi har lavet en huskeliste, som kan inspirere og tilpasses de lokale forhold, uddyber Søren Thorborg.  Måske er det sådan, fordi der bor mange muslimer på Nørrebro. Og mange af dem fejre ikke jul. Der bor også mange venstreorienterede på Nørrebro, som ofte ikke bryder sig om historiske traditioner.    24 dage med kultur   Man kan læse om julen næsten uden jul på plakater på Nørrebro:  "24 dage med kultur - kulturoplevelser på Nørrebro 1.-24. december 2018, står der.    Men hvorfor står der ikke "24 dage med jul?"   Det har mange undret sig over. en af dem er Carl Christian Ebbesen, der er medlem af Borgerrepræsentationen i København for Dansk Folkeparti:  "Jeg synes, det skriger til himlen, at fordi der bor rigtig mange mennesker med udenlandsk baggrund på Nørrebro, så tør man ikke sige, at man holder jul i bydelen". (Berlingske 28.11)  Det er lokaludvalget under Københavns Kommune som står for "24 dage med kultur".  Besar Rakipi fra arrangørernes ledergruppe kalder kritikken "komisk" i Berlingske. Han siger:  "Ideen er, at det fungerer som en pakkekalender med kulturtilbud. Der er julearrangementer nogle af dagene, men andre dage er det kulturarrangementer".  Men det kan ikke hedde 24 dage med jul, fordi det ikke er alle dage der er juleaktiviteter.  Ja det tør man nok sige!  Den 1. december skal juletræet tændes.  Men den 2. december åbnes en udstilling om palæstinenserne.  3. december er der rundvisning i Danmarks første moské med minaret.  Der er også et enkelt kirkebesøg på Luciadagen 13. december. Og juledage i Jægersborggade.  Men ellers er der sådan noget som "Fransk rock møder arabisk folkemusik".  Hele programmet for de 24 dage med kultur kan ses her    Ingen juleudsmykning på Nørrebrogade   I år bliver Nørrebrogade ikke pyntet op til jul.  Nørrebro er et af Københavns gamle traditionsrige arbejderkvarterer. Men i takt med at befolkningen på Nørrebro bliver skiftet ud med ikke-vestlige ofte muslimske indvandrere, så ændre traditionerne sig også.  De danske traditioner forsvinder med danskerne.  TRYGHED. Livet er blevet mere trygt og afslappet for 32- årige Katrine og hendes femårige datter.  Den lille familie valgte i september sidste år at flytte fra en lejelejlighed på Nørrebro til en nyindkøbt andelslejlighed på Østerbro.  Væk er brændende biler, skudsalver og voldelige de - monstrationer.  I stedet føler den 32- årige studerende, at hun endelig kan tilbyde sin datter en tryg opvækst. Noget, hun følte blev mere og mere umuligt på Nørrebro.  » Nogle dage blev jeg nødt til at ringe til politiet for at høre, hvilken omvej jeg skulle tage for sikkert at kunne køre min datter til børnehaven. Jeg blev nødt til nogle gange at spørge mig selv: ' Bor vi i en krigszone, eller hvad?', « siger Ka trine med henvisning til de voldsomme uroligheder, der foregik, da Ungdomshuset på Jagt vej 69 skulle ryddes.  Hun var dog ikke den eneste, der var bekymret over at skulle leve på Nørrebro.  I hendes datters børnehave var flere forældre så bekymrede, at flere begyndte at overveje at flytte.  » Jeg har stadig nogle ve n - in der med børn, der bor på Nørrebro. Men de taler alle om at flytte væk. En er på vej til Jylland, mens andre har planer om at flytte til forstæderne.  Det er dog ikke alle, der har råd til det, da de er studerende. Så nogle er tvunget til at blive boende, « siger hun. Fanget i demonstration Det, der fik Katrine til at træffe beslutningen om at flytte, var, da hendes datter begyndte at pege ud ad vinduet og sige ' se, der kommer de sure unge', når folk fra Ungdomshuset hærgede i gaderne tæt ved. Desuden oplevede Katrine at blive fanget midt i en af de mest voldelige demonstrationer Katrines efternavn er redaktionen bekendt.  » Nogle dage blev jeg nødt til at ringe til politiet for at høre, hvilken omvej jeg skulle tage for sikkert at kunne køre min datter til børnehaven. « Katrine, om at bo på Nørrebro  på Nørrebro med sin datter.  » Jeg er glad for at slippe for urolighederne, « siger hun.  Katrine kommer dog sta dig af og til på Nørrebro, hvis hun skal besøge sine veninder.  Men de ubehagelige oplevel ser hænger dog stadig fast.  » Jeg må indrømme, at jeg hellere vil have, at de kom - mer og besøger mig, i stedet for at jeg skal besøge dem.  Jeg er bare så lykkelig over, at jeg ikke behøver at bo der selv, « siger hun.   Kvarteret ved Nørrebro Station er endnu ikke ramt af 'herskabeliggørelsen'af København.    Nørrebro: Erfaring fra Borgerrepræsentationen, 8-10 år som formand for Nørrebro Lokalråd og diverse poster for den socialdemokratiske vælgerforening på Nørrebro har ikke fået Kim Christensen til at drosle engagementet ned.  I sidste uge blev han valgt som formand for Nørrebro Lokaludvalg, der netop er blevet etableret, og som fremover har den formelle høringsret, når kommunen vedtager større sager, der har betydning for borgerne.  Og selvom partifarven er rød, er der ingen tvivl hos Kim Christensen. Hans primære loyalitet ligger hos Nørrebroborgerne og ikke hos partifællerne på Rådhuset.  "Partipolitikken har ikke særligt meget at sige, når vi kommer ned på det lokale niveau. Min opgave som formand for lokaudvalget bliver at samle holdninger og skabe enighed om en linje, der er til gavn for Nørrebro. Det væsentligste set fra min synsvinkel er at gøre alt, hvad jeg kan, for at sikre Lokaludvalget indflydelse, og her vil partifarven sjældent spille en rolle," siger Kim Christensen.  Forhistorien for Kim Christensen er, at han selv har været med til at beslutte indførelsen af lokaludvalg i Københavns kommune, da han i en periode sad i Københavns Borgerrepræsentation.  "Jeg har boet på Nørrebro i mere end 30 år og håber, at jeg stadig har noget at bidrage med. Og jeg har det godt med, at det bliver i det lokale demokratis forum for de mere end 70.000 mennesker, der bor på Nørrebro," siger Kim Christensen, der også har været formand for den lokale afdeling af Socialdemokraterne og siddet i kredsbestyrelsen for partiet. Desuden har Kim Christensen været aktiv på det mere nære plan i børnehavebestyrelser og lignende.    Indflydelse tager man   Han føler sig også godt rustet til at varetage Nørrebros interesser i fremtiden.  "Det er lokaludvalgets opgave at inddrage borgerne i de aktuelle sager og skubbe deres meninger videre til beslutningstagerne på Rådhuset. Min holdning er, at man har den indflydelse, som man tiltager sig - og det er mit mål, at Nørrebro Lokaludvalg skal have meget indflydelse på de ting, der bliver besluttet om bydelen," siger Kim Christensen, der dog ikke er blind for, at der kan opstå situationer, hvor han vil føle et pres fra partifællerne i Borgerrepræsentationen.  "Jeg er ikke nervøs for presset. Selvfølgelig kan jeg risikere at være uenig med mine partifæller i Borgerrepræsentationen, men jeg vil holde fast i, at jeg vil gå efter, hvad lokaludvalget samlet set vurderer er bedst for Nørrebro, siger Kim Christensen.  På det politiske plan er det naturligvis byplansituationen, der i første omgang kommer til at fylde for udvalget.    Byplanen truer   Helhedsplanen for Nørrebrogade skal debatteres, ligesom der venter høringer om Metroens cityring til efteråret.  "Fordi lokaludvalget først bliver etableret på Nørrebro nu, kommer vi jo lidt på bagkant i forhold til f.eks. Nørrebrogade. Men vi har tænkt os at udnytte vores høringsret og gå ind i processen - og gøre, hvad vi kan for at få indflydelse på, hvordan den endelige plan bliver," siger Kim Christensen.  Næstformand i Nørrebro Lokaludvalg blev i øvrigt Mogens Pedersen, der er valgt ind som repræsentant for Nørrebro-festivalen.  På det konstituerende møde i sidste uge besluttede Lokaludvalget desuden at foretage nyvalg til formandsposten om tre måneder. Medlemmerne ville gerne have mulighed for at lære hinanden bedre at kende, inden de valgte for en længere periode, og det bliver der mulighed for på denne måde.  Kim Christensen oplyser dog, at han helt sikkert vil genopstille, når der skal vælges igen til efteråret.   Nørrebro bliver i fremtiden et af Københavns mest attraktive kvarterer. Trods den seneste tids negative opmærksomhed bliver bydelen hverken islamiseret eller kriminaliseret i ekstrem grad. Tværtimod. Nørrebro bliver populær på grund af sine forskellige kulturer, men indbyggerne vil til gengæld i højere grad leve adskilt i parallelkulturer. Det mener flere byforskere og lokalhistorikere, der alle beskriver den københavnske bydel som et område med stor kulturel elasticitet, der i fremtiden vil tiltrække mange ressourcestærke borgere.    Flere ressourcestærke    »Nørrebro er det sted i Danmark, der bedst kan håndtere den høje procentdel af indvandrere, fordi indbyggerne besidder en stor tolerance og en vilje til at leve i en multietnisk bydel. Det er typisk folk, der ikke bor på Nørrebro, som er bange for den,« siger Peter Skriver, der er bygeograf på Roskilde Universitetscenter og i 25 år har forsket i Nørrebro. Han forklarer, at det ofte er ganske harmløse kulturelle forskelle, der f.eks. får indvandrerne til at fylde mere i gadebilledet: »Groft sagt er de vant til at bruge det offentlige rum på en anden måde end danskerne. Når vi sidder og hygger i stuen, samles de på gaden. Men det betyder ikke nødvendigvis, at de er ude på ballade.«  Peter Skriver forudser, at de mange forskellige kulturer på Nørrebro fremover vil leve side om side uden at have meget med hinanden at gøre. Den melding bekræfter Sten Engelstoft, byforsker på Københavns Universitet. Han forudser en stigende efterspørgsel på bydele, der fremstår mangfoldige: »Folk, der vil bo i København, er i høj grad på jagt efter den farverige og spændende bydel. Nørrebro har en kulturel blanding, der lokker flere og flere ressourcestærke til.« Han påpeger, at situationen på Nørrebro i dag er bedre, end den har været tidligere: »Det har i lang tid været politisk ukorrekt at sige, at der var noget galt. Men der er mange ting i gang nu, f.eks. kvarterløft, byfornyelse og et stort arbejde i skolerne.«    Roligere i dag    I Kvarterløft Nørrebropark, der siden 2001 har arbejdet med projekter på Nørrebro, genkender man byforskernes billede. »Situationen var betydeligt værre i 1990'erne, da flere hundrede unge ofte samledes på Blågårds Plads for at lave ballade. I dag er tingene meget roligere,« siger projektleder Jesper Langebæk. Det seneste år har begivenheder på Nørrebro kostet livet for den italienske turist Antonio Curra, der i august 2003 blev stukket ned ved Åboulevarden, og for den 24-årige mand, der 28. maj i år blev skudt uden for spillestedet Rust på Guldbergsgade. Men episoderne har slet ikke den folkelige opbakning, som opgør på Nørrebro op gennem det 20. århundrede har haft, mener formand for Nørrebro Lokalhistorisk Forening, Karsten Skytte Jensen.    Køller og  brosten   »De aktuelle begivenheder involverer sandsynligvis langt færre mennesker, end tidligere opstande har gjort,« siger Karsten Skytte Jensen.  Han  nævner kampene på Blågårds Plads i 1930'erne, slaget om byggelegepladsen Byggeren i 1980 og urolighederne i forbindelse med afstemningen om Maastricht-traktaten i 1993 som eksempler. »Dengang kæmpede man om det offentlige rum med køller og brosten med en helt anden folkemængde i ryggen, end man gør nu,« vurderer Karsten Skytte Jensen. Ifølge Københavns Politi står en gruppe på 30-40 indvandrere bag en stor del af især de unges kriminalitet på Nørrebro.  morten.runge@jp.dk  Folk, der vil bo i København, er i høj grad på jagt efter den farverige og spændende bydel. Nørrebro har en kulturel blanding, der lokker flere og flere ressourcestærke til. Sten Engelstoft, byforsker, Københavns Universitet    - Det gør ikke noget. De kan bare komme, så bliver der da noget at se på, siger Gunnar Hansen.  Det er politiet selv, der har brugt sammenligningen med Nørrebro som optakt til den store øvelse i dagene 23.-25. september i Vardes gader.  Det er dog ikke det Nørrebro, hvor det er nemmere for et menneske at blive ramt af skud, end det er for et rådyr i Vestjylland, der kommer til Varde. Det er derimod det Nørrebro, hvor der er masser af demonstrationer og konfrontationer mellem borgere og politi.  Læs mere i JydskeVestkysten eller e-avisen mandag   Klik her for at åbne originalartiklen på Jv.dk   REAKTIONER: Nørrebro er bestemt ikke blevet forfordelt i årets budgetaftale, og det er en glad formand for Nørrebro Lokaludvalg, Kim Christensen, som har læst den indgåede budgetaftale for 2014, med stigende fornøjelse.  » Når jeg tager Nørrebro-kasketten på, kan jeg ikke lade være med at være godt tilfreds.  Vi havde store forventninger til budgettet, og det er rart, at de er blevet indfriet, « siger Kim Christensen.  Ud af ' rigtig mange gode elementer' nævner lokaludvalgsformanden blandt andet den forestående helhedsrenovering af Mjølnerparken, at der kommer et Kampsportens Hus til de mange kampsportsudøvere og -foreninger i bydelen, og så er han specielt lettet over, at fremtiden er sikret for ByOasen i De Gamles By.  » Byoasen har hængt i en tynd tråd, og pengene var reelt sluppet op i løbet af efteråret, hvis ikke ByOasen var kommet på budgettet. Jeg åndede lettet op, da ByOasen blev reddet på målstregen, « siger Kim Christensen.  Trods de mange gode projekter og tiltag og rare millioner, budgettet begunstiger Nørrebro med, har Nørrebro Lokaludvalg allerede masser af ønsker frem mod budgetforhandlingerne til næste år.  » Vi kan være tilfredse med budgetaftale 2014, men det betyder jo ikke, at vi ikke har andre ønsker til fremtiden, som fokus nu kan rettes mod, « siger Kim Christensen, som blandt andet peger på mere og bedre Metro til Nørrebro, og lidt mindre omkostningstungt, en yderligere renovering af Nørrebrohallen, hvor Nørrebros Bibliioteker er tænkt med.  » Men budgettet skal jo trods alt ikke kun tilgodese Nørrebro.  Vi er godt tilfredse, det vil jeg ikke lægge skjul på, « siger han.    Tilfredshed i Nordvest   Hans formandskollega i Bispebjerg Lokaludvalg, Alex Heick, var heller ikke ked af at læse budgetaftalen, hvor han specielt er tilfreds med, at børn og unge i kvarteret omkring Smedetoften bliver tilgodeset.  Desuden er det også meget positivt, at Grøndalsvængets Skole skal sættes i stand.  Men der er specielt to store poster, han gerne havde set i budgettet.  » Området omkring Nørrebro Station skal istandsættes, når metroen er færdigbygget.  Planlægning af hvad der skal ske over jorden, skal så småt i gang, og vi er faktisk nødt til at gå i gang også selvom der endnu ikke er kommet midler hertil, « skriver Alex Heick til Nørrebro/ Nordvest Bladet.  Det andet punkt, der mangler, er Utterslev Mose, hvor Bispebjerg Lokaludvalg efterlyser en helhedsplan for mosen, og ikke mindst en finansieret plan for genopretning af den stærkt forurenede mose.  » Det kan ikke løses på et enkelt år, men vi er nødt til at komme igang, « skriver Alex Heick.  Men grundlæggende er de ikke utilfredse med budgettet.  » Det bedste ved budgettet er jo, at det findes. I forliget nævnes ikke alle de mange ting, som kommunen bare gør som led i driften, som ikke er nye, og som faktisk er det allervigtigste.  De sager, der omtales i budgetforliget, er nye og ekstra ting, « skriver Alex Heick.    Fakta     BUDGET PÅ NØRREBRO OG BISPEBJERG   NØRREBRO PROJEKT MIO KR. ( DRIFT OG ANLÆG) OVER 4 ÅR Bemandet legeplads i Mimersparken 10,7 Videreførelse af 18 + centre 30,8 Helhedsrenovering af Mjølnerparken 33,0 Åboulevarden -forundersøgelse 1,0 FAKTI 5,6 Kringlebakken 7,6 Indvandrerkvindecenteret 9,2 Nørrebrohallen -opgradering/ renovering af Hal 3 4,0 Sjakket 2,0 Projektering af Kampsportens Hus 2,0 Nørrebroparken -flytning af materialeplads 2,2 Bemandet legeplads i Byoasen 3,8 Nørrebrogade, anlægs-og kvalitetsforbedringer 3,0 Fremskudt beskæftigelsesindsats på Nørrebro 3,0 Imagine 1,1 Cykelpakke VIII 12,0 Renovering af legeplads, Blågårds Sogn integreret institution 0,7 Nørrebro i alt 131,7 .    BISPEBJERG   PROJEKT MIO KR. ( DRIFT OG ANLÆG) OVER 4 ÅR Helhedsrenovering af Grøndalsvænge skole 75,7 Nyt skolespor på Grøndalsvænge skole 140,7 Skolehaverne 7,2 Klubfællesskab -Smedetoften 9,2 Sundhedspakke, » Pas godt på borgernes lunger « 1,2 Sundhedspakke, » Lige og effektiv adgang til sundhed « 6,2 Sundhedspakke, » Fysisk aktivitet som behandling « 4,5 Renovering af legeplads, Ringertoften 0,8 Bispebjerg i alt 245,5 Kilde: Københavns Kommune.      TV: Af hensyn til skuespillernes sikkerhed er en række scener til den nye sæson af politiserien "Anna Pihl" ikke optaget på Nørrebro, skriver 24timer. Området er berygtet for bandekriminalitet blandt indvandrerdrenge, og derfor har TV 2 valgt at flytte en række af optagelserne til langt mere rolige omgivelser på Jernbane Allé i Vanløse. Den nye sikre sæson af "Anna Pihl" kan ses fra 12. februar.  »I år er det endelig tid til at fejre Nørrebros LGBTQ+-miljø!« Sådan lyder det indledningsvis i programmet for et nyt optog, der fejrer bøsser, lesbiske, biseksuelle og transkønnede, og som lørdag formiddag vil bevæge sig fra Nørrebro Station til Blågårdsgade på Nørrebro i København.  Initiativet på Nørrebro kommer efter flere års debat om, hvorvidt landets store LGBTQ-festival, Copenhagen Pride, der afholdes hvert år i august, igen burde gå gennem gennem Nørrebro-bydelen.  Herunder om den kulørte parades aktuelle ruteplan - gennem Vesterbro og Frederiksberg - i virkeligheden er et forsøg på at styre uden om især radikale kræfter på Nørrebro, der ikke bryder sig om homoseksuelle? »Copenhagen Prides parade er et af de stærkeste symboler på denne mangfoldighed og tolerance, så hvis ikke Nørrebro skulle lægge asfalt til paraden, hvem skulle så?,« fremgik det af et indlæg i Politiken i 2016, hvor politikere fra seks forskellige partier var medunderskrivere, heriblandt Lars Aslan Rasmussen (S) og den nuværende undervisningsminister Merete Riisager.  Politikerne skrev videre, at der i LGBTQ-miljøet cirkulerede en fortælling om, at man var bange for at køre med paraden igennem Nørrebro af frygt for chikane og det, der er værre, fra intolerante og reaktionære ekstremister fra det muslimske miljø.    Et stærkt signal   Trods politikernes opfordring var Copenhagen Pride ikke at finde på Nørrebro sidste år, og det er den heller ikke, når paraden i år skydes i gang. Men selv om Nørrebro alligevel får en helt anden parade, får det ikke Lars Aslan Rasmussen til at ændre sit synspunkt.  »Vi har haft en del hadprædikanter på Nørrebro, der netop vil slå homoseksuelle ihjel. Der vil det være et stærkt signal at sende at sige: "Hey, vi går her for at vise, at Nørrebro også har plads til homoseksuelle." Det er ikke nogen hemmelighed, at der er steder på Nørrebro, hvor to homoseksuelle ikke kan gå hånd i hånd,« siger den socialdemokratiske folketingspolitiker.  Kan den ny parade ikke være med til at udfordre de holdninger, du netop taler om? »Nej, jeg synes ikke, der er grund til splittelse. Der er grund til at være glad for, at vi har en stor pride i København, som sætter fokus på nogle rigtig vigtige ting. Ligesom jeg heller ikke synes, det vil være godt med et konkurrerende VM eller Tour de France, så mener jeg også her, at det ville være fedt at holde sammen og sige, at vi kommer tilbage på Nørrebro. Det vil være et stærkt signal at turde gå forbi nogen af moskeerne på Nørrebro,« siger Lars Aslan Rasmussen.  Hos Copenhagen Pride ser man ikke den nye parade som en konkurrent. Tværtimod forklarer kommunikationschef Thomas K. Rasmussen, at optoget ser ud til at blive større end nogensinde.  »Vores umiddelbare holdning er, at det er fantastisk. Vi elsker jo, at folk tager initiativ og hjælper til med at sørge for, der kommer pride ud i de øvrige bydele.« Hvorfor er det ikke en opgave, som I har taget på jer. Nørrebro er jo også København? »Ja, og det er Østerbro, Amager og Sundbyvester også. Vi må erkende, at ligegyldigt hvor store vi er blevet, kan vi ikke være alle steder, hvad end vi gerne ville. Derfor er det kun fantastisk, at lokale borgere selv tager initiativ til at få regnbueflagene op,« siger Thomas K. Rasmussen.  Der har været talt meget om netop Nørrebro, og at I ikke tør gå der. Hvad er svaret på det? »Svaret er, at vores paraderute er gået af Vesterbrogade i mange år. Da vi besluttede, at omlægge ruten fra Nørrebrogade til Vesterbrogade var det på grund af vejarbejde det pågældende år. Så fandt vi ud af, at den nye rute bare er mere praktisk. I takt med, der kommer flere og flere lastbiler med i vores parade - som bliver større og større - så passer den aktuelle vej og rute meget bedre,« siger kommunikationschefen.    God ro og orden   De tre arrangører bag den nye parade på Nørrebro ønsker ikke at udtale sig til avisen, men en af medarrangørerne Cecilie Noëlle Viet har tidligere skrevet på Facebook, at de gerne vil hylde Københavns nok mest mangfoldige nabolag og lade »Nørrebros LGBTQ+-miljø få den opmærksomhed, som CPH Pride belejligt nok glemmer at tildele det«. Københavns Politi bekræfter, at det har fået en anmeldelse om Nørrebro Pride.  »I forhold til planlægningen af dagen er vi bekendt med, at der er andre optog, som ikke er en del af den store pride. Alle de anmeldte optog er med i vores betragtninger i forhold til, hvordan vi kan sikre, at den her dag kan blive holdt i god ro og orden og blive en festlig begivenhed.  Selvfølgelig bistår vi med sikkerhed med Nørrebro Pride også,« siger vicepolitiinspektør Riad Tolba, som uddyber, at politiet ikke tillægger det en særlig sikkerhedsmæssig betydning, at Nørrebro Pride finder sted på netop Nørrebro.  kaare.kronberg@jp.dk     Fakta: LGBT-FESTIVAL   Copenhagen Pride Week eller LGBT-festivalen finder sted fra 14. august til 19. august.  LGBTQ+ står for lesbian, gay, bisexual, transgender, queer/ questioning med flere.  Festivalen afsluttes med et optog - med start fra Frederiksberg Rådhus og mål ved Københavns Rådhus - på lørdag. Den såkaldte Copenhagen Pride Parade.  En ny festival ser i år også dagens lys. Den hedder Nørrebro Pride, og her vil optoget - ligeledes på lørdag - gå fra Nørrebro Station til Blågårdsplads på Nørrebro. Ifølge pridens Facebook-side var der tirsdag eftermiddag 361 deltagere, mens 2.400 havde vist interesse.  Copenhagen Pride melder i år om rekordstort antal deltagere.  Derfor holder Københavns Kommune stormøde i Korsgadehallen tirsdag d. 10. marts kl. 18. Vi skal diskutere, hvad vi kan gøre for at unge, børn og ældre igen kan gå i gaderne på Nørrebro uden at frygte skud og overfald.  På stormødet er alle københavnere, der ønsker at være med til at genoprette Nørrebro som en tryg og livlig bydel, velkomne. Stormødet er et arbejdsmøde. Målet er at lave et katalog med konkrete forslag til, hvordan København i fællesskab kan skabe en bedre hverdag på Nørrebro.  Jeg håber på at se så mange som overhovedet muligt, så vi kan stå samlet om at få gjort vores kvarter mere trygt og til at leve i. Det vil være oplagt, hvis dem, der har deltaget i debatten her på siden, havde lyst til også at fortsætte diskussionen i et større forum.  Giv din mening til kende ved at oprette en tråd pådebatten.   Kakao i litervis bliver langet over de slidte skoleborde, der i dag er stillet op foran Blågård Skole.    GUL ZONE: I denne uge vil tusindvis af nørrebroere og virksomheder på Nørrebro få brev fra kommunen om, at det er tid til at søge om parkeringslicens.  Fra 1. marts 2017 er det nemlig slut med at parkere gratis på Ydre Nørrebro, da kommunen etablerer gul parkeringszone.  Beslutningen om at indføre en ny, gul betalingszone som tilføjelse til det eksisterende betalingsområde, der er delt op i rød, grøn og blå zone, er en del af Borgerrepræsentationens parkeringsaftale i Budget 2016, hvor det blev besluttet at sikre københavnerne bedre adgang til parkering blandt andet ved at begrænse pendlertrafikken.  Så nu skal man altså have penge op af lommen, hvis man ikke bor på Ydre Nørrebro men gerne vil stille bilen der.  » Som privatperson og besøgende i gul zone kan man købe p-tid i p-automaterne på gaden, man kan bruge en parkeringsapp, eller man kan købe skrabebilletter og periodekort online i Parkeringsbutikken, « forklarer centerchef Jes Øksnebjerg fra Center for Parkering.    Parkerer i Nordvest   Den gule betalingszone omfatter Ydre Nørrebro, Ydre Østerbro og dele af Valby, fordi der i disse områder er en tendens til, at pendlere og andre besøgende til København parkerer bilen for at undgå at betale for parkering i det eksisterende betalingsområde.  Bor man i området, eller har man erhvervsadresse inden for zonen, kan man ansøge om en parkeringslicens, så man kan parkere væsentligt billigere end bilister, der kommer udefra.  Når bilisterne fra 1. marts skal til at betale for at parkere på Ydre Nørrebro, er det sandsynligt, at de i stedet vil parkere i Nordvest, hvor det endnu er gratis. Den udfordring har man ifølge Jes Øksnebjerg taget højde for.  » Vi er meget opmærksomme på, at når vi etablerer en betalingszone, risikerer vi også at skabe randzone-problematikker, hvor man skubber pendlerparkeringen længere ud på den side af zonen, hvor det er gratis at parkere. Derfor vil vi fremover holde øje med udviklingen i parkeringsforholdene - særligt i de områder, der ligger lige uden for betalingszonerne, og i områderne tæt ved togstationerne, hvor pendlerne typisk søger hen, « udtaler centerchefen.  Vi er meget opmærksomme på, at når vi etablerer en betalingszone, risikerer vi også at skabe en randzoneproblematik.  JES ØKSNEBJERG, centerchef ved Center for Parkering.  Også syndikalisterne, den stærke mand, Svenske Stina og andre uheldige elementer kommer under behandling i løbet af de to timer.  Og så var det lige gendarmerne på Ydre Nørrebro, der overnattede hos en bager.  Panserbasserne måtte ikke gå på værtshus i tjenestetiden. Men mange værtshusejere stillede bajere ud til panserbasserne, så kunne man jo se gennem fingrene med mange ting.  LITTERATUR: Den liflige duft fra en popcornmaskine svæver rundt mellem reolerne på Nørrebro Bibliotek og får både små og store gæster til at søge hen mod boden ved børneafdelingen, som bugner med popcorn, saftevand, småkager, bolsjer og frugt.  På en reol blandt balloner og farverige flagguirlander står den netop udkomne bog ' Find os fra Nørrebro'. Både børn og voksne er tydeligvis nysgerrige efter at kigge nærmere på bogen, og de voksne sender hinanden undskyldende smil, når de træder hinanden over tæerne.  Børnebogsforfatter Stine Josefine Dige har skrevet bogen, og efter to års hårdt arbejde er det en stor tilfredsstillelse for hende endelig at kunne præsentere bogen, hvor børn fra Nørrebro har fået mulighed for at vise deres liv og leg i deres bydel frem.  » I børnelitteratur er det meget mor, far og børn med lys hud og blå øjne og bondegårdsdyr, det handler om, og derfor synes jeg, at der har manglet en bog, der afspejler virkeligheden, « siger Stine Josefine Dige.    Mangler mangfoldighed   Hun fik idéen til at lave bogen, da hun i 2014 cyklede rundt som bogstartsmedarbejder i udsatte boligområder på Nørrebro med sprogstimulerende bogpakker til små børn, primært af anden etnisk herkomst end dansk.  Billedbøgerne var udvalgt af Kulturstyrelsen, og Stine Josefine Dige bemærkede, at alle børnene på billederne havde hvid hud. Det syntes, hun var en skam, og det gav hende idéen til ' Find os på Nørrebro'.  Stine Josefine Dige håber, at bogen kan bidrage til både at skabe mere læseglæde og indblik i Nørrebros fantastiske mangfoldighed og detaljerigdom.    Alle børns værelser roder   Bogen er skabt i samarbejde med børn med mange forskellige familiebaggrunde. Og én ting har de alle til fælles, uanset om de har meget eller lidt legetøj, taler ét, to eller tre sprog, har gips på eller har et usynligt handicap: de roder.  Bogen tager derfor udgangspunkt i rodede børneværelser hos børn fra Nørrebro, hvor man i ren ' Find Holger'-stil skal løse opgaver og finde børnene, deres legetøj og forskellige figurer.  Bogen er skabt i samarbejde med frivillige fra foreningen 2200Godnathistorier og et væld af kunstnere og kulturelle foreninger på Nørrebro.  Bogen forhandles i Bog og Idé på Nørrebro.  UI børnelitteratur er det meget mor, far, børn med lys hud og blå øjne.  STINE JOSEFINE DIGE, forfatter til bogen ' Find os fra Nørrebro', der udkom 28. oktober.    Fakta 2200 GODNATHISTORIER:   Er en frivilligt drevet højtlæsningsklub, der primært holder til på Nørrebro.  Er stiftet i 2013 af børnebogsforfatter Stine Josefine Dige.  Foreningens frivillige læser både højt for børn, unge og ældre og er blevet kendt for sine højtlæsningsfester på offentlige pladser, i parker og i baggårde.  HÅNDBOLD: Team Nørrebro førte stort set fra start til slut og var i det hele taget en tand skarpere end KFUM på dagen.  Nørrebro-sejren på 32-28 var således fuldt fortjent.  Det var primært de mange tekniske fejl fra KFUM'ernes side, der gjorde forskellen. Gæsterne havde især mange fejlafleveringer, som Team Nørrebro takket være et offensivt forsvar opfangede og omsatte til lette scoringer.  KFUM-keeper Anders Heiberg tog ellers godt fra og reddede blandt andet tre straffekast, men han var chanceløs ved mange af hjemmeholdets afslutninger.  Tidligt i kampen fik Team Nørrebro oparbejdet et lille forspring, som holdt kampen ud.  Stillingen ved pausen var 16-14 til værterne, og tættere på end to mål kom KFUM ikke.  Gæsterne havde ellers chancen seks minutter før tid, hvor de ved stillingen 29-27 var i overtal, Men igen fejlede KFUM'erne i angrebsspillet.  Team Nørrebro sluttede bedst og lukkede kampen.  Hjemmeholdets Kristian Nielsen blev kampens topscorer med 8 mål. Mest scorende for hjemmeholdet var Magnus Andersen med 7 mål, mens Lars Spellerberg og holdets nye spiller, Tue Minor, nettede 5 gange hver.  FRISKE ØJNE: Iakob Schjerbeck er manden bag Nørrebro Onthe-Ground. Et nyt kort, som guider til Nørrebros mange muligheder, men... Iakob Schjerbeck havde paradoksalt nok aldrig rigtig været på Nørrebro før, da han sidste år flyttede med kone og sine to sønner til en lejlighed i Sankt Hans Gade efter næsten tre årtier i udlandet.  Nærmest bogstaveligt talt: » Jeg gik et år på Zahles (Gymnasieskole i Nørre Voldgade, red.), og jeg tror, jeg var over broen en enkelt gang. Der var selvfølgelig nogle på skolen, som boede herovre, men det var bare ikke et sted, man kom, « siger den snart 53-årige nytilflyttede vinhandler og producent i sin forretning Vintro i Ravnsborggade.  Han kommer fra Helsingør, hvor der er langt til København, når man er ung.  » Der var man en gang i kvartalet, ikke? Og så tog man pænt tøj på, « smiler han, som efter at have gået på Zahles i et enkelt år kom på kostskole i Wales.  Det var startskuddet til næsten 30 år i Wales, Tyskland, USA, Frankrig og Italien, og senest har familien boet i landsbyen Montepulciano i Italien, samtidig med at Iakob Schjerbeck drev sin vinforretning i Bordeaux i Frankrig, og de to sønner på 23 og 17 år er begge født i udlandet.  » Jeg ville bare ud i verden, da jeg var ung, og der var jeg så i 28 år. Men så for et år siden sagde mine to drenge: » Far, vi skal da bo i København. Vi skal bo på Nørrebro. « Og jeg sagde: » Nørrebro, I er jo ikke rigtigt kloge, det skal vi slet ikke, « griner han.  » Jeg var jo modstander af det. Hvis vi skulle flytte til Danmark, så skulle vi da bo lækkert, og jeg havde alle mulige ideer, men så fandt min søn en lejlighed nede i Sankt Hans Gade.  » Far, det her er stedet. « Og det må jeg sgu give ham ret i.  Og nu bor vi her, « siger Iakob Schjerbeck.    Verden kogt ind   Udlandsdanskeren var måske skeptisk over at flytte ud til det så forkætrede Nørrebro, men eventuelle reservationer er blevet blæst væk.  » Hele mit liv er jo kogt sammen til de her to kvadratkilometer, der er på Nørrebro. Det lyder måske åndssvagt, men tænk på alle de kulturer, der er her: Hvorfor skal man tage ud at rejse? Hvad skal jeg tage til Senegal efter? I går var vi ovre at spise på den etiopiske restaurant Ma'ed ovre i Griffenfeldsgade, hvor vi spiste maden med fingrene. Det er toppen.  Det er sindssygt lækkert, og det koster jo ikke en fis, « siger han entusiastisk om sin nye hjemstavn, hvor han, som det formentlig fremgår, er faldet ualmindeligt godt til rette.  Da Iakob Schjerbeck netop var kommet hertil, travede han Nørrebro rundt, blandt andet for at finde et egnet lokale til sin luksuriøse vinbutik, Vintro, som nu bidrager til det mangfoldige og spraglede butiksliv.  Han delte en flaske rødvin med slagteren i Guldbergsgade og hilste på Gud og hvermand på sin vej rundt.  » Går du ned til Høkeren hernede for at hente en øl, har hun hverken Carlsberg eller Heineken, men kun øl fra små specielle lokale bryggerier, og når du kommer ned, så får du lige sådan én stukket i hånden. I begyndelsen troede hun jo, at jeg kom fra skattevæsnet, fordi jeg så anderledes ud Alle de ting her er. Jeg synes, det er så fantastisk, « siger han begejstret.  Håber på opbakning Den begejstring vil Iakob Schjerbeck gerne dele, og han vil i det hele taget meget gerne sprede kendskabet til den bydelen, så mange flere (turister) kan få øjnene op for bydelen.  Derfor har han taget initiativ til og udarbejdet ' Nørrebro On-the-Ground, et kort modelleret over et kort over undergrunden i London, hvor Nørrebros væsentligste handelsgader og så mange butikker, som muligt er tegnet ind.  Efter planen skal det, ganske snart, trykkes i 25.000 eksemplarer i A3-format på slidstærkt papir og fordeles rundt i Nørrebros butikker og også gerne i Indre By, så specielt turisterne kan få øjnene op for Nørrebros mange lyksaligheder.  Kortet har været fire-fem måneder undervejs, og Iakob Schjerbeck har mærket stor interesse for kortet i det lokale handelsliv. men han håber på endnu mere opbakning (og medfinansiering) fra de lokale handlende, så kortet kan blive spredt rundt og blive en succes.  Derfor opfordrer han alle, og specielt butiksindehavere på Nørrebro, til at klikke sig ind på projektets facebookside (søg på Nørrebro on the ground) og støtte op om kortet, som skal få omverdenens øjne op for multikulturelle og spraglede 2200 N.  Hvis vi skulle flytte til Danmark, så skulle vi da bo lækkert, og jeg havde alle mulige ideer, men så fandt min søn en lejlighed nede i Sankt Hans Gade. » Far, det her er stedet « Og det må jeg sgu give ham ret i.  IAKOB SCHJERBECK, Vinhandler og guide til Nørrebro.  Han har drevet vinforretning i Bordeaux siden 1993 Åbnede Vintro i Ravnsborggade sidste år Vil guide til Nørrebro .    Fakta NØRREBRO ON-THE-GROUND   Skal udkomme i 25.000 eksemplarer i A3 og A2 -format Vil ligge i butikker rundt om på Nørrebro Ønsker man at tilmelde sig og bestille Nørrebro-kort kan man følge linket: http:// eepurl. com/ bZuzjH.  Det har altid været meningen, at Nørrebro Bryghus' øl skulle være økologisk. Med tanke på hele den økologiske bevægelse og bryghusets beliggenhed, i et dejligt virvar af hipstere, grøntmarkeder og meningsdannere, giver det også god mening.  -Vores lokale publikum går ofte meget op i økologi, så det har altid været naturligt for os, at vores øl skal være økologiske, fortæller Jann Madsen, der er restaurationschef på Nørrebro Bryghus.  Økologisk certificeret Mens øllet er deres DNA, som Jann Madsen siger, så er Nørrebro Bryghus meget mere end det. I de New York inspirerede lokaler i Ryesgade 3 brygges der ikke blot øl; fra køkkenet serveres der nemlig også nogle særdeles spændende retter og menuer, der selvfølgelig inspireres og laves med tanke på øllet. Og det er her, der nu bliver gjort en yderligere indsats for at få inkorporeret økologi. Det resulterede tidligere på året i et økologisk spisemærke af bronze, der er Miljø-og Fødevarestyrelsens økologicertifikat. Bronzemærket betyder, at mellem 30 og 60 procent af varerne, der bruges i køkkenet, er økologiske.  -Vi arbejder hele tiden på at blive bedre til at købe ind i køkkenet, for selvom vi har haft nogle økonomiske udfordringer i forhold til at holde priserne, så er økologi vigtigt for os. Vi ligger lige i underkanten af sølv (sølvmærket er 60 til 90 procent økologi, red.), og vi håber på at skifte bronzemærket ud med sølv til næste år, fortæller Jann Madsen.  Spændende specialøl Der er noget at se til på Nørrebro Bryghus.  I de originale bryggerkedler i Ryesgade, fra dengang det kun var et bryggeri, brygges der årligt mellem 40.000 og 80.000 liter økologisk øl på fad, hvor næsten det hele sælges i restauranten og pubafdelingen.  -På vores industrielle bryggeri, Baldersbrønde Bryggeri i Hedehusene, brygges der årligt omtrent en million liter øl, så vores originale bryggeri her i Ryesgade er nu vores lille legeplads, hvor vi har plads til at eksperimentere. Vi brygger selvfølgelig vores bestsellere, New York Lager og Ravnsborg Rød, men vi brygger også øl specielt til menuerne, og hvad vi nu føler os inspireret til, og til udvalgte barer og restauranter i byen, så vi kan eksponere os i specialølverdenen, beretter brygmester Emil Rosendahl.  Fuldendt øloplevelse En stor del af den øloplevelse, man får på Nørrebro Bryghus, stammer fra det spændende arbejde, det er at parre maden med den helt rigtige øl. Her serveres der både til frokost og aften menuer, som er skræddersyet til de forskellige øl, der er at finde på bryghuset.  -Vi skifter vores menu fem gange om året. Så vi skal sørge for at have omkring tre forskellige øl klar, der går godt til henholdsvis forret og hovedret, og så to til desserten. Derudover har vi også flaskeøl, skulle der være brug for det. Og selvom vi er rigtig dygtige til at brygge øl, er vi ikke blege for at servere øl fra et andet bryggeri, hvis det passer ind i ølmenuen, siger Jann Madsen.  Kunderne består af cirka 40.000 årligt spisende gæster, cirka 10.000 besøg af ølklubbens medlemmer, der gør brug af Nørrebro Bryghus' omfattende medlemstilbud, forretningsfolk, der benytter lokalerne til møder og arrangementer, koncertgængere, lokale, turister fra blandt andet foodtours, andre der er blevet inspireret af deres samarbejde med hoteller, og ikke mindst dem, der bare vil nyde en god øl. Kort fortalt er Nørrebro Bryghus et bryghus for os alle.  DEBUTANT: Uzma Ahmed Andresen stiller op til lokaludvalget for første gang. Hun har en ambition om at gøre en forskel for hele bydelen, som hun har boet og arbejdet i de sidste 17 år, senest som projektleder i AAB og som en del af audiowalk-projektet ' Jeg er Nørrebro' og i mange andre sammenhænge.  » Jeg er så træt af, at Nørrebro bliver stemplet som en taberbydel, der hele tiden skal frelses. Der kommer masser af velmenende projekter udefra, men hver gang de stopper, og det ikke lykkedes, står Nørrebro tilbage, « siger Uzma Andresen, som stiller op til lokaludvalget for forældreforeningen ' Brug Folkeskolen'.  Hun vil i stedet arbejde for at bringe folk sammen og skabe dialog på tværs af sociale grupper, ressourcer og skel.  » Nørrebro skal kobles sammen, og der skal skabes en bevidsthed om, at bydelen kan løftes ved fælles hjælp.  De ' projektvante' skal møde dem, der ikke er så ' projektvante'.  De mange, der har ressourcer på Nørrebro vil rigtigt gerne løfte bydelen, men der mangler en dialog og en fælles forståelse, « siger Uzma Ahmed Andresen.  Hun repræsenterer forældreforeningen Brug Folkeskolen og var blandt andet en del af samme forenings roadtrip til en ny danmarkshistorie i sommer, og hun tager, hvis han altså bliver valgt, også et stort fokus på børn og unge med sig ind i lokaludvalget.  » Jeg vil gerne have flere demokratiprojekter og opsøgende arbejde i forhold til de unge. Jeg møder tit unge, som ikke tror på demokratiet, uden rigtigt at vide hvorfor, « siger Uzma Ahmed Andresen, som nu selv blander sig i lokaldemokratiet.  I Heimdalsgade på Nørrebro blev to ramt af skud. Deres tilstand er uvis, men ifølge politiet, skulle de ikke være dræbt.  Også i Kroghsgade på Østerbro blev der affyret skud, men det har ikke været muligt at få oplyst, om nogen blev ramt ved skyderiet her.  /ritzau/  Nørrebro: Nørrebro Lokalråd nedlægger sig selv efter 42 år i lokaldemokratiets tjeneste. Født 1967 - død 31. december 2009.  Det måtte jo komme. Nørrebro Lokalråd er blevet overflødigt efter Nørrebro Lokaludvalg er gået i luften, så her ca. et år efter lokaludvalget startede, har Nørrebro Lokalråd besluttet at nedlægge sig selv den 31. december 2009. En så stor beslutning kan ikke træffes på et enkelt møde, så lokalrådet mødtes første gang med det punkt på dagordenen på årsmødet 19. maj i år, hvor punktet blev vedtaget. Endelig vedtagelse kom så på et ekstraordinært årsmøde 22. juni.  Der er adskillige medlemssammenfald mellem de to råd, der også har de samme arbejdsområder. Eneste rigtig store forskel er, at Nørrebro Lokaludvalg har et fornuftigt budget, så de kan støtte lokale aktivieter.    Faklen rækkes videre   Formand for Lokaludvalget, Kim Christensen, der sidder for Socialdemokraterne, har også tidligere være formand for Nørrebro Lokalråd og her sidder han stadig. Han siger:  - Jeg ser det sådan, at Nørrebro Lokalråd har været der i mange år og rådet rækker nu faklen videre til Nørrebro Lokaludvalg. Jeg tror, lokaludvalget er rummeligt nok til alle de grupper og alle de synspunkter, der er i lokalrådet. Det er ikke så let at blive egentligt medlem af lokaludvalget som det har været i lokalrådet, hvor man set eksempler på en beboerforening fra en enkelt ejendom melde sig på banen. Men vi mener, at den type af borgere, der måske kommer med en enkelt sag på hjertet, er der plads til i Nørrebro Lokaludvalgs arbejdsgrupper, som er helt åbne for hvem som helst, der er interesseret i dem. Vi skal i Lokaludvalget være ekstra opmærksomme på at skafffe plads til sådanne grupper, som tidligere har haft talerstol i lokalrådet."    Lokaludvalg overtager   Syv af Nørrebro Lokaludvalgs 23 medlemmer er politisk udnævnt, så der har været tale om, at lokaludvalg bliver mere politisk styret end lokalråd, men det mener, Kim Christensen ikke er rigtigt:  - Vi sidder jo også for partierne i Lokalrådet... Og der er vist ingen, der tror, jeg er dirigeret fra Rådhuset, så havde jeg nok ikke udtalt mig, som jeg har om Metro Cityring, Assistens Kirkegård og Nørrebrogade-forsøg!  Nedlæggelsen af Nørrebro Lokalråd indebære også nogle økonomiske overvejelser: Skal Lokalrådets midler på en eller anden måde videreføres i Lokaludvalgs-regi eller hvad skal der ske med dem. Vedtægterne slår fast, at lokalrådet kan beslutte at give dem til næsten hvem eller hvad som helst, så det skal der arbejdes med frem til afviklingen.    Gode til netværk   Nørrebro Lokalråds formand, Anker Petersen, og han syntes også, at det er en rigtig beslutning at nedlægge lokalrådet:  - Det har jeg det sådan set fint med. Lokaludvalget er kommet rigtig godt i gang og har vist, at de er gode til at skabe forskellige netværk, så Nørrebro står mere samlet. Der er en tendens fra Rådhuset til, at de gerne vil centrere magten derinde - om det er administrationen eller politikerne skal jeg ikke kunne sige - men der er lokaludvalget en tiltrængt fornyelse og det varetager fint opgaverne for bydelen. Endelig har de aktive borgere mere end nok at bruge deres tid til og der er blevet lavet en del dobbeltarbejde i Lokaludvalget og Lokalrådet, mens begge har eksisteret.  &gt; »Knus« var det eneste, manden sagde, umiddelbart efter dommen blev læst op. Bemærkningen var henvendt til familien, der sammen med et solidt presseopbud var mødt op i Københavns Byret til den første retssag om urolighederne på Nørrebro i december 2006.    Under retssagen forklarede et vidne, at manden tydeligt beruset trak to affaldsbeholdere ud på gaden. Her væltede han indholdet ud og satte ild til. Senere fandt han en tredje affaldsbeholder, han også smed på bålet. Altsammen, mens han sang FCK-fodboldsange.   Hærværk eller ej   Skyldsspørgsmålet var der ikke tvivl om, idet den anklagede selv erkendte at have brændt affaldet af. Men graden af alvor i forbrydelsen var der delte meninger om. Anklageren mente, at der var tale om ildspåsættelse, mens forsvareren mente, der 'kun' var tale om hærværk. Retten endte med at dømme den 33-årige for ildspåsættelse og lagde vægt på, at branden var startet i tæt beboet område. Noget også anklageren bemærkede i sin procedure.   Manden har siddet varetægtsfængslet siden urolighederne  16. december, og straffen blev derfor anset som udstået.   Den 33-årige er sammen med to udlændinge de eneste tre personer, det lykkedes politiet at få varetægtsfængslet umiddelbart efter Nørrebro-balladen 16. december. I sidste uge lykkedes det at få yderligere to personer varetægtsfængslet i sagen. Dermed er fem ud af over 200 anholdte nu sigtet i sagen.   De kommer der. De lever der. De elsker den. Bydelen Nørrebro. Og alligevel hører de ikke helt til. Nørrebros nye unge.  De var der ikke dengang Ungdomshuset stod på Jagtvej 69, de er simpelthen ikke gamle nok. Derfor er Nørrebro aldrig helt blevet deres. Derfor forfølges de af et hus, de aldrig kendte.  Sådan fortæller 22-årige Liv Kathrine Fangel-Hansen om sit forhold til Nørrebro.  Sammen med fire andre unge med tilknytning til bydelen er hun blevet en del af teaterprojektet ' Nørrebro', der vil prøve at sætte ord, lyd, følelse og musik på den del af København, der aldrig helt er kommet sig over tabet af Jagtvej 69.  De fem unge frivillige har kastet deres egne personer, tanker og identitet i hænderne på et hold professionelle teaterfolk. I deres vold har de ladet sig forvandle til fem figurer, der udspringer af dem selv. I et halvt år har de afsøgt deres fornemmelser for bydelen, der aldrig helt har fået læget sine sår efter Jagtvej 69. Der aldrig helt har taget imod en ny generation af unge.  Dette endelige opgør med spøgelset på Jagtvej 69 har teaterprojektet besluttet sig for at tage. I en forestilling, hvor tilskuerne først sendes på en lydguidet byvandring gennem Nørrebros gader, for herefter selv at blive en del af en uforudsigelig surprisefest på Spillestedet Stengade. Dette udvikler sig så til en livekoncert, der vil fortsætte ud på natten. Når det hele er slut, kan solen stå op over en ny ungdom på Nørrebro. Måske.  Nørrebro. 24.-25. maj, 30. maj-1. jun., 5.-8. jun. og 12.-15. jun.  Mødested ved Teater Grob kl. 19.30. WWW grob. dk.  joachim.adrian@pol.dk     Fakta: Nørrebro   En audiowalk og teaterkoncert skabt af teaterparret Mille Maria Dalsgaard og Anders Boss Holsting i samarbejde med Teater Grob og Spillestedet Stengade. Publikum mødes ved Teater Grob og bliver herefter kastet ud i fem forskellige audiowalks på Nørrebro, som alle ender på Spillestedet Stengade, hvor aftenen slutter med en livekoncert og en fest.  Det er Milla Maria Dalsgaard, som instruerer forestillingen, mens Anders Boss Holsting er audiowalk-konsulent. Dramatiker er Julie Maj Jakobsen, som tidligere i år stod bag ungdomsforestillingen ' Fucking Fattig' på Bådteatret.  De fem unge, som deler historier med publikum, er Louise Pedersen, Jes Bech Engsted, Cecilie Mejlvang, Mads Malik Grosos og Liv Kathrine Fangel-Hansen.  LIV OG HANDEL: For 125 år siden var Nørrebro et fattigt arbejderkvarter, hvor folk boede og drak tæt. I dag ser det helt anderledes ud. Nørrebro anno 2016 er en af de mest hippe bydele i København, hvor kreative sjæle, iværksætteri og gourmetrestauranter præger livet og ikke mindst priserne i bydelen.  » I dag er det en bydel, hvor velhavende forældre køber lejligheder til deres børn. Før i tiden var det en nødvendighed for arbejderne at have et sted at bo. I dag flytter folk til Nørrebro, fordi det er en trendy bydel, « fortæller foredragsholder og sekretær i Nørrebro Handelsforening Uwe Brodersen.  20. november fra 14-16 kan du i anledning af Nørrebro Handelsforenings 125 års jubilæum komme med på en tidsrejse til Nørrebro i 1891, da Nørrebro Handelsforening blev født. Her kan du høre Uwe Brodersen fortælle om temaet ' Liv og Handel' og om, hvordan det var urtekræmmere, i dag kendt som købmænd, der var trætte af tilgift, som startede Nørrebro Handelsforening. En forening, som spiller en noget anden rolle i dag end før i tiden.  » I dag har vi som sådan ikke så meget betydning for detailhandlen.  Vi kan ikke stille krav til, hvilke butikker, der skal være på Nørrebro. Nu er vores vigtigste opgave at samle butikkerne på Nørrebro og markedsføre bydelen positivt, « fortæller Uwe Brodersen.    Også for de unge   Til foredraget tegner han et billede af Nørrebro gennem de sidste 125 år, og det er ikke så lidt, der har ændret sig, forklarer han.  » Man bliver nok chokeret over de forandringer, der er sket, når man hører foredraget.  Der er sket en markant udvikling.  Jeg vil forsøge at sætte butikkernes virke sammen med livet på Nørrebro. For butikkerne skaber også en slags kultur, som vi skal passe på ikke forsvinder, « siger Uwe Brodersen, der selv er tidligere boghandler på Nørrebro.  Han ser det som et stort privilegie at kunne holde foredraget i Stefanskirken, hvor han også tidligere har fortalt om Nørrebros forvandling gennem tiden. Og det er hans erfaring, at mange unge også dukker op for at høre mere om deres bydel.  » Det har overrasket mig positivt.  Mange af de ældre har jo oplevet noget af det, jeg fortæller om, det har de unge ikke.  Men for dem er det en stor overraskelse, hvor meget bydelen har forandret sig gennem tiden, « siger Uwe Brodersen.    Fakta     FOREDRAG OM NØRREBRO I 125 ÅR   Finder sted søndag 20 november fra 16-20 i Stefanskirken.  Der er kaffe i pausen, hvor der også kan købes postkort, bøger, hæfter og kalendere fra Nørrebro Lokalhistoriske Forening og Arkiv.  Arrangementet er gratis.    mandag d. 27. apr. 2009 - kl. 20:37   Jægersborggade, hvor skuddene faldt, er kendt for at være hjemsted for en omfattende hashhandel styret af rockere  - Vi ved ikke, om det er relateret til bandekonflikten, men alle ved jo, hvad det her er for en gade, siger politiassistent Kim Christensen, Københavns Politi til Ritzau.  Efter skudepisoden eftersatte politiet en mindre mørk bil, muligvis en Suzuki Swift. Den slap dog væk fra politiet nord for København. Ifølge Kim Christensen er det dog usikkert, om den har forbindelse til skudepisoden.  Skyderiet i Jægersborggade kommer i forlængelse af, at bandekrigen forleden blussede op igen, da en mand med indvandrerbaggrund blev skudt på Blågårdsgade på Nørrebro. Senest blev et medlem af AK81 bevidst påkørt på Jagtvej, også på Nørrebro.  /ritzau/   •  Med lidt held vil Århus inden årets udgang have fået endnu et lille, privat bryggeri kombineret med en restaurant.   I dag har byen Bryggeriet Sct. Clemens i Kannikegade, men nu er det succesrige københavnske Nørrebro Bryghus i Ryesgade 3 på vej til Århus og leder i første omgang efter et velegnet domicil og en mulig medinvestor.  »Vi annoncerer efter en driftsleder/partner, som skal stå for en engageret daglig ledelse. Desuden leder vi efter egnede lokaler på mellem 750 og 1.000 kvm med en usædvanlig, men også afgørende nødvendig god beliggenhed i midtbyen. Er vi heldige, vil en restauratør overveje, om ikke hans gode restaurant burde ombygges til et bryghus med tilhørende restaurant. Men placeringen er altafgørende og drøn vigtig,« fortæller adm. direktør Hans Henrik Gram fra Nørrebro Bryghus.    Lokal idémand    Nørrebro Bryghus blev etableret af den tidligere Århusdreng Anders Kissmeyer (50), i øvrigt søn af den dengang landskendte professor fra tv-programmet ”Spørg Århus”, Flemming Kissmeyer, hvis kone stadigvæk bor i Århus.  Der er omkring 10 investorer i aktieselskabet bag Nørrebro Bryghus, som i marts i fjor også begyndte at sælge tre-fire øltyper på flasker til salg inden for blandt andre Dansk Supermarkeds butikker. Disse øl brygges i et minibryghus, der ligger i Hedehusene.  »Men vi har altid i 8-12 typer øl til salg, heraf bliver mindst halvdelen brygget på stedet og tappes fra tanke.   Prisen for 0,4 liter fadøl er typisk 49 kr., og det er, så vidt jeg kan følge med, billigere end prisen for fadøl i cafeerne langs åen i Århus,« siger direktør Hans Henrik Gram.  Den kommende driftsleder/partner skal ikke også kunne brygge de daglige fadøl. Her skal en brygmester ansættes og stå med det ansvar.  Ideelt for bryghusplanerne i Århus er en lokalitet i to plan, hvor der kan være bryggeri i en tredjedel af nederste plan og med en bar m.m. i resten. På øverste plan kan der så indrettes en restaurant, så man også kan se og fornemme brygningen af øllet.  »Vi ønsker ikke en gourmetrestaurant, men naturligvis en restaurant med højt kvalitetsniveau og med et menukort tilpasset nydelse af øl. I København bruger vi i øvrigt typisk 30 liter øl om dagen i tilberedning af maden, og vi har haft mesterkokken Claus Meyer med i opstarten. Tjenerne skal kunne anbefale de to rigtige typer af øl til maden og kunne begrunde deres valg,« fastslår Hans Henrik Gram.  Ledelsen i Nørrebro Bryghus håber – alt afhængigt af omfanget af ombygninger – at kunne åbne bryghusrestauranten seks til otte måneder efter, at domicil og partner er fundet. Så med lidt held kan der åbnes inden årets udgang.   kras@jp.dk    Vi annoncerer efter en driftsleder/partner, som skal stå for en engageret daglig ledelse.    Hans Henrik Gram, adm. direktør,  Nørrebro Bryghus      Allan Ottes malerier af barndommens nordjyske landskab kunne være taget ud af den ærværdige danske tradition for landskabsmaleri.  Bortset fra den ikke uvigtige omstændighed, at svinefarme, kornsiloer, gylletanke, faldefærdige husmandssteder, rustne landbrugsredskaber og udslidte traktorer spærrer for Guldalderens nationalliberale udsigt. Og bortset fra den kendsgerning, at Allan Otte (f. 1978) ikke maler poetisk og beåndet på den gammeldags måde, men exceptionelt disciplineret med fuld brug af computer, airbrush og afdækningstape.    Nøgtern realisme   Alligevel når Allan Otte et malerisk resultat, som det er umuligt ikke at falde i svime over. To udstillinger, den ene af tidsbegrænset varighed, den anden permanent, kan for øjeblikket ses i København.  I Galleri Tom Christoffersen præsenteres vi for otte kæmpemæssige platter (1 meter i diameter) bestilt af Den Kgl. Danske Porcelænsfabrik og holdt i dennes blåhvide farveskala. Scenen er hans hjemmebane, det nordjyske landskab, og motiverne er også landlige. En død svane, en skudt kat, køer i malkningsanlægget, en smadret bil og afsjælede smågrise. Allan Otte er nu hverken pessimistisk naturromantiker eller ude i et politisk kommenterende ærinde.  Snarere er stemningen præget af en nøgtern og usentimental realisme. Det er jo kun byboer, der synes, at det er synd at skyde katte (eller giraffer!) eller vise døde grisekroppe og svaner.  Ude på landet forholder man sig snusfornuftigt til tingene. Det er samtidig også ude på landet, at der dør flest unge mænd i trafikulykker, befolkningens størrelse taget i betragtning.  Det er, som om Allan Otte rent malerisk og motivisk foretrækker denne dødens stilhed og dette katastrofens resultat i stedet for begivenhederne selv. Samtidig, og dette kan ikke understreges nok, er farvebehandlingen og de perspektiviske virkninger intet mindre end uovertrufne. Allan Otte er og bliver en fænomenalt dygtig maler.    Kunstnerisk frihed   Med Allan Ottes anden udstilling befinder vi os bogstaveligt talt på en anden boldgade. En permanent udsmykning af cafeen i Nørrebro Teater.  Og motivet: et 10 meter langt maleri med titlen "Nørrebro udtræk". Her er vi så langt væk fra Nordjylland, som man kan komme.  Et panorama over Nørrebrogade fra Søerne til Nørrebro Station foruden andre nørrebroske seværdigheder.  Dog hakket op og stykket sammen, så fjerne lokaliteter pludselig står side om side. Kunstnerisk frihed kaldes det.  Maleriet er mennesketomt.  Til gengæld ser vi sporene efter menneskelige handlinger.    En hyldest til Nørrebro   Vi ser muren foran Assistens Kirkegård, vi ser den kæmpemæssige og æstetisk set lidet skønne Føtex, vi ser små skumle cafeer, en kebabbiks, et par kirker, skraldevogne, aggressiv grafitti, citater af Dan Turèll og Michael Strunge, en endnu ikke opført minaret, tomten foran Jagtvej 69, glødende kærlighedserklæringer, Seppo Mattinens smukke gavlmaleri af en frodig københavnsk cykelpige og, selvfølgelig, en død svane. Stort og småt, grimt og smukt, aggressivt og kærligt. Som livet selv.  Maleriet er gennemført anti-centralperspektivisk og frontalt fladt og minder dermed mest om de lange kinesiske billedruller, der bl. a. har inspireret en kunstner som David Hockney.  Med denne ubetingede hyldest til Nørrebro og med de otte monumentale og betagende platter beviser Allan Otte, at han med god ret kan kaldes det største danske malertalent i flere år.  tom.jorgensen@jp.dk   Ignorer Moses Hansen, når han kommer til Nørrebro i København på søndag og lad ham demonstrere i fred og ro i de følgende dage. Det er det officielle Nørrebros budskab til alle unge på det indre Nørrebro. - Vores mål er at sikre, at Moses Hansen får så lidt opmærksomhed som overhovedet muligt. Han er excentriker og skal ikke have mere opmærksomhed end højst nødvendigt. Og det skal ikke lykkes for ham at fremstille Nørrebro som en kampzone. For det er det ikke. Det siger Michael Frederiksen leder af projekt Rabarberland, der er et boligsocialt projekt på Blågårdsplads, der har til formål at gøre indre Nørrebro til et godt sted at leve.  Projekt Rabarberland har tæt kontakt til de unge i området - i særdeleshed i disse dage.  LIDT TRÆTTE  

 - Vi blander os i alt, hvad der rører sig og er meget tæt på beboerne, siger Michael Frederiksen. - Og vi har holdt en række møder og talt med de unge i området i anledning af Moses Hansens aktion. - Den aktion, Moses Hansen planlægger, tramper på nogle følelser, og derfor er det meget vigtigt for os, der arbejder i området, at finde ud af, hvad områdets reaktion kan blive. Vi har en række tiltag i gang for at sikre, at Moses Hansen får så lidt opmærksomhed som overhovedet muligt. - Det er Moses Hansens grundlovssikrede ret at demonstrere, men det er ikke svært at gætte, hvorfor han gør det på Blågårds Plads og Nørrebro. Kristne og muslimer lever i fredelig sameksistens til daglig, og vi er lidt trætte af, at han skal slå plat på folks følelser. Michael Frederiksen vil ikke love, at Nørrebro har styr på alle grupper.  TÅBELIG AKTION  

 - Men det er i alles interesse og i særdeleshed vores, der bor på Nørrebro, at det bliver afviklet så fredeligt som overhovedet muligt. Vi vil vise Moses Hansen og os selv og resten af Danmark, at Moses Hansen kan udøve sine demokratiske rettigheder på Nørrebro, selvom han tramper på rigtig mange mennesker. Khalid Alsubeihi, der er ansat i Københavns Kommune som gadeplanmedarbejder i et kriminalitetsforebyggende projekt og i sin fritid er formand for forældreforeningen på Nørrebro, der er et koordinerende forum for fædregruppen og mødregruppen, siger: - Vi prøver at få fat i de unge og har kontakt til alle grupper af unge i området og taler med dem for at få dem til fornuft. Moses Hansen skal ikke ødelægge den gode stemning på Nørrebro med en firedages tur. Det er alle enige om. Og vi prøver at overbevise de unge i området om, at det bedste, vi kan gøre, er at ignorere Moses Hansen og lade være med at give ham den opmærksomhed, som han søger. - Den tjeneste vil vi ikke gøre ham. Det er en tåbelig aktion, men vi vil gøre alt, hvad der står i vores magt for at undgå ballade, og der er møder mellem alle gode kræfter og nøglepersoner hele ugen, siger Khalid Alsubeihi.  BLIV VÆK  

 Moses Hansen blev i går eskorteret væk fra Hovedbanegården og sat på toget til Kolding med politi som bodyguards. 12 præster på Nørrebro med sognepræst Niels Tvilling fra Skt. Johannes Kirke og hans hustru Lissi Rasmussen fra Islamisk Kristent Studiecenter i spidsen er gået i krig mod evangelisten Moses Hansen. De opfordrer ham simpelthen til at blive væk fra Nørrebro. Flere præster er ikke med i aktionen. Sognepræst Anne Braad fra Skt. Stefans Kirke mener f.eks., at Moses Hansens aktion blot skal ties ihjel. Sognepræst Niels Tvilling, der er tillidsmand for Nørrebros præster, har imidlertid arbejdet på høj-tryk de seneste dage.   LATTERLIG  

 - Vi opfordrer Moses Hansens og hans allierede fra Faderhuset på Nørrebro fra at afstå fra deres planlagte ukristelige korstog. Kors-tog er krig, og korset skal ikke misbruges til at skabe dæmonisering af anderledes tænkende og troende. Det være sig ateister, muslimer eller autonome. Det er misbrug af Guds navn, siger Niels Tvilling. - Moses Hansen er latterlig og uden for pædagogisk rækkevidde, men fordi han er latterlig, er han ikke ufarlig. I Guds navn har han udbredt en nazilignende propaganda om udrensning af de forkerte, og på den måde er han med til at håne de medborgere, der er anderledes end flertallet, og det protesterer vi imod, siger Niels Tvilling.  - Men Moses Hansen har jo en grundlovssikret ret til at demonstrere og sige sin mening?  - Han misbruger demonstrationsretten. Jeg ved godt, han har ret til det, men det er ikke alt, hvad man har ret til, der er gavnligt. Han vil blot sætte Nørrebro på den anden ende, og det ønsker vi ikke.  JEG KOMMER  

 Moses Hansen: - Jeg er evangelist. Jeg forkynder evangeliet i Israel, i Jylland, i Colombia, i Norge, i Tyskland, ja, sågar i Rusland. Hvorfor skal jeg ikke kunne forkynde evangeliet på Nørrebro? Jeg forkynder evangeliet til alle folkegrupper og alle steder. Så jeg holder mig ikke væk, siger Moses Hansen, der i går morges blev eskorteret væk fra Københavns Hovedbanegård under politibeskyttelse, efter at han havde deltaget i tv-udsendelsen 'Go' morgen Danmark'.    anpe@eb.dk    Det er synd for de forretningsdrivende på Nørrebro, som har fået smadret ruder og stjålet varer under urolighederne søndag.  Men indtil i dag har ingen har rigtigt gjort noget ved det.

Claus Pedersen, 23, og Thor Høy, 24, har på eget initiativ startet en indsamling til støtte for de hærværksramte butiksejere.

- Jeg læste i avisen om, at mange af butiksejerne ikke havde forsikringer og var i fare for at gå fallit.  Det synes jeg er synd, for de er jo ikke selv skyld i noget.  Jeg snakkede med Thor om det, og sagde:  'Hvorfor er der ikke nogen, som samler ind

til dem'.  Så blev vi enige om selv at gøre det, fortæller Claus Pedersen.

Ingen af de to barmhjertige samaritanere bor selv på Nørrebro eller er involveret i balladen i søndags.  De får heller ikke selv noget ud af indsamlingen.  - Vi vil bare hjælpe.  Jeg er selv selvstændig håndværker, så jeg kom til at tænke på, at hvis min bil blev sat i brand, ville jeg være på røven.

Når man kan samle ind til folk i andre lande, kan man også støtte de handlende på Nørrebro, siger Thor Høy   OGSÅ TIL PRIVATE   Pengene fra indsamlingen vil blive fordelt forholdsmæssigt mellem de handlende.  Det vil sige, at de, som har mistet mest får

mest.

Hvis der ligefrem bliver overskud, når butiksejernes omfattende regninger til glarmester og vagtselskaber er betalt, vil resten af pengene gå til private borgere på Nørrebro.

- Mange har fået smadret deres biler eller cykler i søndags.  De har også fortjent at få dækket deres omkostninger, mener Thor Høy.

Formanden for Nørrebros Handelsforening Johnny Beyer er jublende glad for Claus Pedersen og Thor Høys initiativ.

- Jeg kan næsten ikke udtrykke, hvor lykkelig jeg blev, da jeg blev kontaktet af Thor og Claus.  Jeg synes, at det faktum, at de ikke engang selv bor på Nørrebro, gør det endnu stærkere, siger han.

  MASSER AF STØTTE   Støtten til de handlende på Nørrebro er i det hele taget massiv.

- Det har strømmet ind hele dagen med sympatitilkendegivelser fra alle mulige mennesker, fortæller Johnny Beyer.

For eksempel har Østerbro Handelsforening givet 10.000 kr. og opfordrer alle landets handelsstandsforeninger til det samme.

Johnny Beyer er gået forrest i medierne med kritik af ballademagerne.

Det betød, at han fik ruderne i sin forretning på Nørrebrogade smadret natten til i går.  Det har fået Dansk Glarmesterlaug til at tilbyde at udskifte Johnny Beyers ruder gratis, hvis de skulle blive knust igen.   STØT SÅDAN    Bidrag til Nørrebros

butiksejere kan ske ved at ringe:  90 23 18 91 Herved giver man 10 kroner, som vil blive trukket over telefonregningen.

Eller man kan indsætte et beløb på gironummer:  5361 - 0507507  Flere betjente i gaderne, intensiv patruljering og en øget kontrol med f.eks. restauranter og hashklubber. Det er hvad borgerne på Indre Nørrebro kan forvente af Københavns Politi i den nærmeste fremtid. Beslutningen om den massive optrapning kommer fra politiledelsen, efter at en gruppe unge andengenerationsindvandrere natten til søndag kastede brosten mod en kvindelig betjent, som stadig er indlagt på Rigshospitalet med åbent kraniebrud. Samtidig har sikkerhedsudvalget på station 3, der dækker Nørrebro, i går besluttet, at betjentene ikke længere må køre ind på Indre Nørrebro, hvis de ikke er ledsaget af kolleger i en gruppevogn bemandet med 6-8 betjente.  Den forstærkede indsats vil fortsætte, indtil normale tilstande igen er oprettet på Indre Nørrebro, siger chefpolitiinspektør Kai Vittrup, som også er formand for sikkerhedsudvalget. "Vi stopper ikke, før vi igen kan sende folk ind i området uden risiko for, at de bliver invalideret psykisk eller fysisk."  "Provokerende"  

 Allerede onsdag aften vrimlede både Blågårds Plads og Stengade med betjente. Hvor mange ønsker politiet ikke at oplyse, men mindst 20 betjente blev observeret på Blågårds Plads og et tilsvarende antal i Stengade. Officielt var de rykket ud for at foretage et paragraf 77 eftersyn det vil sige en kontrol af alle trafikanter fra cyklister til lastvognschauffører men reelt var det den første forsmag på den optrappede indsats. Kai Vittrup erkender, at politiets massive tilstedeværelse kan virke provo-kerende i nogles øjne, men afviser, at det blot vil få urolighederne til at blusse yderligere op. "Vi gør det her, fordi det er politiet og borgerne, der skal sætte dagsordenen. Ikke en flok kriminelle ballademagere, uanset hvilken hudfarve de så har. Nu skal vi have ro og orden. Vi ønsker ikke at ende med et nyt Christiania," siger Kai Vittrup og fortsætter: "I øvrigt kan situationen dårligt blive værre, end den er lige nu. Jeg tror tværtimod, at vores tilstedeværelse vil få ballademagerne til at holde lav profil. Og vi skylder både os selv og borgerne at reagere. Ingen normalt tænkende kan jo acceptere, at politiet får smidt brosten i hovedet," siger Kai Vittrup.  Håber på dialog  

 Formanden for indvandrerorganisationen IND-sam, Mohamed Gelle, er enig. Han ser ingen problemer i, at politiet optrapper indsatsen. "Hvis man vurderer, at det er nødvendigt efter det uhyrlige overfald i weekenden, så er det fint med mig. Og jeg tror ikke, det vil udløse en voldsom modreaktion. Tværtimod, alle fornuftige borgere vil byde politiet velkommen. Men det er vigtigt, at man informerer godt og grundigt om situationen," siger Mohamed Gelle. Khalid Alsubeihi, formand for Forældreorganisationen, der omfatter 225 familier på Indre Nørrebro, kalder imidlertid den op- trappede indsats for overdreven og frygter, at det vil oppiske en negativ stemning. "Det er lige præcis dét, vi gerne skulle undgå. I øvrigt tvivler jeg på, at det gavner. Hvis man er så tåbelig, at man vil skade politiet, så kan man sagtens slippe af sted med det, selv om politiet har strammet grebet," siger Khalid Alsubeihi. Men han ser frem til at få en dialog i gang, når Forældreforeningen mødes med politiet den 31. august.  eva.plesner@jp.dk   VEJLE -Det kostede på bundlinjen i første hug, da Vejle Musikteater gik ind i et produktions-samarbejde med Nørrebro Teater om ny dansk dramatik.  Men det lokale kulturhus tager en ny tørn også i denne sæson, hvor der i februar er premiere på den nye komedie " Kronprinsen og Danmark" med Mick Øgendahl i hovedrollen som Kronprins Frederik.  Forestillingen spilles i Vejle til maj.  Foruden Øgendahl folder Thomas Mørk, Meike Bahnsen og Anders Juul sig ud som henholdsvis Prins Henrik, Dronning Margrethe og Prins Joachim.    Modvillig helt   Det er en simpel, klassisk historie om en modvillig helt, som ikke helt tænder på den rolle, han er tiltænkt.  Den succesfulde mor presser ham, faderen er misundelig og lillebror mener ikke, at demokratiet som sådan er nogen varig løsning for det lille land, som ville have bedst af at vende tilbage til enevælden.  Kronprinsen er stærkt fristet til at droppe familievirksomheden og forsøge at finde ud af, hvad han virkelig har lyst til.  Stykket er skrevet i et tæt samarbejde mellem dramatikeren Vivian Nielsen og komikeren og manuskriptforfatteren Jacob Tingleff.  Han har tidligere arbejdet sammen med Nørrebro Teater omkring forestillingen " Kvindernes hævn".  Forestillingen spiller i Vejle den 6., 8., 9. og 10. maj.  Klemt inde mellem Skibhuskvarteret og jernbanesporet mod havnen fyldte det ikke meget, det gamle Nørrebro-kvarter, som mest af alt var centreret omkring den daværende gade af samme navn.  Det fortæller Johnny Wøllekær, der er arkivar på Stadsarkivet i Odense.  - Nørrebrokvarteret var kendt for sine lave, sammenhængende huse og mange små butikker og værtshuse. Særligt de små beværtninger var der mange af i kvarteret, og på grund af beliggenheden tæt ved havnen var det især et yndet tilholdssted for sømænd på landlov. Det var et lystigt kvarter med de lidt mere rå værtshuse, og der har været sammenligninger med Reeperbahn i Hamborg - dog i noget mindre målestok, forklarer han.  - Beværtningerne havde navne som for eksempel Sprogø, Fatter Jahn og Montmartre, der var et særlig uroligt værtshus, og i 1950'erne blev det derfor i folkemunde kaldt Korea eller 38. breddegrad, refererende til krigen i Østen.  Ifølge Odense Vejviser fra 1950'erne var de lave huse primært beboet af småhandlende, skibsprovianthandlende, arbejdere, havneansatte, skibsmæglere og småhåndværkere, som i de fleste tilfælde havde tæt tilknytning til havnen. I nærheden lå desuden Cementenborg, der var et stort hus med plads til hjemløse. Der havde også klemt sig nogle småindustrier ind i arbejderkvarteret og tæt på lå store virksomheder som Thriges fabrikker, fortæller Johnny Wøllekær.    Gaden kom med havnen   Gaden Nørrebro var byens vej mod nord og blev siden også vejen til byens havn, da havnen blev anlagt i 1803-04.  Den forbindende funktion havde Nørrebro frem til midten af 1970'erne, hvor Thomas B. Thriges Gade tog over, og hvor anlæggelsen af den brede vej betød, at også mange Nørrebro-huse og værtshuse blev revet ned, og kvarteret dermed reelt forsvandt.  Nedrivningen blev mødt af en del protester, men det var altså ikke nok til, at byrådet stoppede maskiner og planer.  - Første etape af Thomas B. Thriges Gade (den tættest på bymidten, red.) var gennemført, og hvis man ikke gjorde arbejdet færdig med anden og sidste etape fra Skibhusvej og helt ned til Buchwaldsgade ved havnen, ville man ikke opnå det, man ønskede, forklarer Johnny Wøllekær.  - Med Thomas B. Thriges Gades forlængelse var det også slut med gaden, der hed Nørrebro. Den blev simpelt hen omdøbt til Thomas B. Thriges Gade, og det blev også dødstødet til kvarteret af samme navn, siger han:  - Det skyldes sikkert, at der med skattekontoret og postcenteret ikke har boet ret mange mennesker i området.  Busser og biler snor sig forbi hinanden ved Nørrebro Station.  Men nu skal det være slut.  Teknik-og Miljøudvalget har vedtaget et projektforslag om, at området skal omdannes til en busgade. Her vil der ikke være adgang for biler.  » Når Cityringen åbner, bliver Nørrebro Station en af landets største stationer og et tra-fikalt knudepunkt i København.  Med både bus, tog, metro og i fremtiden forhåbentlig en letbane vil det ikke fungere optimalt, medmindre vi prioriterer bussernes fremkommelighed, « siger teknik-og miljøborgmester Morten Kabell (EL).  Med omdannelsen af stationsområdet vil de 35.000 daglige passagerer spare tid i skiftene mellem transportmidler, fordi busstoppesteder og trapper bliver placeret i umiddelbar nærhed af hinanden. For butikkerne bliver tilkørselsforholdene dog ændret markant.  » Det bliver rigtig svært for os. Bilerne får meget lidt plads til at svinge ud fra p-plads til lyskryds, og for at få leveret varer skal lastbilerne ad mindre veje som Lundtoftegade. Frem til nu kom både lastbiler og en stor del af kunderne fra Frederikssundsvej, hvor der nu bliver lukket af, « siger Jakob Porsmose Larsen, varehuschef i Føtex på Mimersgade.  Han foreslår, at man opretter en direkte vej fra Tagensvej eller laver gennemkørsel fra bycentret. DITTE. OLSEN@MX. DK.    Om busgaden   Teknik- og Miljøudvalget har vedtaget et projektforslag om at omdanne en del af Nørrebrogade til busgade. Godkendes det i Borgerrepræsentationen, kan forvaltningen fortsætte med projektet.  Det fremgår af projektforslaget, at: Nørrebrogade lukkes for almindelig trafik mellem Hyltebro/Borgmestervangen og Lygten/Nordre Fasanvej. Mimersgades forløb mellem Nørrebrogade og Borgmestervangen lukkes.  Busslusen ved Aksel Larsens Plads nedlægges i samme omgang. Anlægsarbejdet forventes igangsat primo 2016.  NORDENS BEDSTE: Gang på gang vinder Taekwondo-kæmperne fra Nørrebro Taekwondo Klub medaljer, mesterskaber og stævner. Ved Nordiske Mesterskaber deltog 14 kæmpere fra klubben på Heimdalsgade og de havde ikke færre end 11 medaljer med hjem. Oven i hatten blev klubben som Nordens bedste klub.    Konkurrence-mentalitet   » Vi har altid arbejdet meget med vores talenter, så vi havde bestemt regnet med et flot resultat. Selvom det er en klub for bredden, så har vi en elite, som vi også arbejder hårdt med og der er en stor konkurrence-mentalitet i klubben, hvilket nok er det, der gjorde, vi blev kåret som Nordens bedste klub « siger næstformand i Nørrebro Taekwondo, Osama Salame.  Den nørrebroske klub har mellem 350 og 400 medlemmer og selvom talenterne blandt dem er mange og store, så er der en plads til alle, der har lyst.  » Jeg træner selv begynderhold og er der så nogle åbenlyse talenter bliver de selvfølgelig tilbudt at træne på et af vores elitehold. Samtidig er mange af medlemmerne her lige så meget for det sociale aspekt. Vi er i virkeligheden en stor familie og der er mange, der kommer her, selvom de ikke er til træning. Nogle tager lektierne med og får hjælp til det, de tager med til andre arrangementer og mange af os er her nærmest altid, « siger 20-årige Osama Salame, der selv har trænet i klubben i snart 11 år.    Danmarks bedste igen   Klubben på Nørrebro er syv år i træk blevet kåret til Danmarks bedste og alle tre danske kandidater, der var i spil ved udtagelsen til sidste OLdeltagelse kom fra Nørrebro Taekwondo-klub.  Nordiske Mesterskaber blev holdt i maj og er et af de største stævner i Norden med deltagere fra både Sverige, Norge, Finland, Island og Danmark.  Mesterskabet blev i år holdt i Malmø og Nørrebro Taekwondo vandt med deres 13 deltagere seks guldmedaljer, en sølvmedalje og fire bronzemedaler.  Det er det nære, som er overskriften på den succes, man de seneste år har oplevet på det indre Nørrebro. En succes som har sat sit synlige aftryk i politiets statistikker, og som derfor har gjort bydelen - med sine mange initiativer og projekter - til et forbillede for andre kommuner med omfattende kriminalitet og uro begået af unge med udenlandsk baggrund. I et tæt og nyskabende samspil og samarbejde mellem socialarbejdere og nærpolitiet i området er det lykkedes at halvere ungdomskriminalitetet i løbet af blot to år. »Vi kender de folk, der færdes herude. Og det er ganske enkelt sværere at begå kriminalitet, når man er kendt i området. Hvis en ung indvandrer for eksempel er involveret i gadeoptøjer, så behøver vi ikke anholde ham med det samme og dermed skabe en masse konflikter. Vi kan stille og roligt tage fat i ham, når vi møder ham otte dage senere,« forklarer politiinspektør Poul Lind, chef for Station 3 under Københavns Politi.  Stationen har ansvaret for Nørrebro, herunder Blågårds Plads, der tidligere var kendt for ekstremt hårde konfrontationer mellem politi og indvandrere. Men nu har en nærpolitistation med 25 mand i samarbejde med de sociale myndigheder og fædregrupper sat en stopper for konflikterne: »Jeg ved ikke, om det er de vises sten, men et samarbejde med bydelsrådet og indvandrerne selv har givet gode resultater. Tidligere sagde folk, at problemerne med de unge indvandrere, dem måtte politiet tage sig af. Politiet sendte aben videre, og mente, det var et socialt problem,« siger politiinspektør Poul Lind fra Station 1. Udviklingen tog fart i efteråret 1997 - få måneder efter kvarteret omkring Blågårds Plads på det nærmeste var eksploderet i kampe mellem unge andengenerationsindvandrere og politiet. Men også en udvikling, som hænger tæt sammen med, at bydelsforsøgene var trådt i kraft og beslutningerne - populært sagt - var flyttet tættere på borgerne. Det mener afdelingsleder i socialforvaltningen i indre Nørrebro Bydel, Jens Ahm. Han er samtidig leder af det såkaldte Unge Team, der arbejder ud fra princippet om, at man er nødt til at henvende sig til de unge på gaden, når de ikke tropper op hos myndighederne. »Der var i efteråret 1997 bred enighed om, at nu skulle der ske noget i forhold til den gruppe af unge. Vi havde et godt kendskab til dem i forvejen, men vi erkendte samtidig, at vi var nødt til at gribe tingene anderledes an, end vi tidligere havde gjort,« siger Jens Ahm. Man ansatte simpelthen otte af de unge, som var en del af miljøet omkring Blågårds Plads. Otte som havde været en del af - eller som kendte - den hårde kerne. Som havde status og respekt, og som der blev lyttet til, når de troppede op for at dæmpe gemytterne. Samtidig blev der sat en stribe af projekter i gang. Sports- og andre fritidsaktiviteter for de yngste. Og for de ældste blandt andet Gadepulsen. Et værested, som de unge selv fik penge til at sætte i stand, og som de selv har styret. »Filosofien har jo været meget simpel. De unge har fået mere ansvar. Og man ødelægger jo ikke noget, man selv har været med til at skabe, og som man holder af. Samtidig har det jo stor betydning, at de kan se, at det er nogle af »deres egne,« som er med til at få tingene til at glide på en ordentlig måde,« siger Jens Ahm. At det er de unge selv, som er på gaden, betyder også, at man er god til at få taget skærmydsler og uroligheder i opløbet. Samtidig er kontakten mellem Unge Teamet, nærpolitiet og de sociale myndigheder så tæt, at man stort set altid er i stand til at opfange problemerne, inden de udvikler sig. I begyndelsen af 1998 oprettede man en fædregruppe efter århusiansk forbillede. Og den har også vist sin værdi. »Det er utroligt vigtigt, at fædrene til de unge får en rolle over for deres børn. At de kan møde dem på gaderne uden en trussel om ballade, men med muligheden for at lave noget sammen,« siger Jens Ahm. Efter hans opfattelse kan succeshistorien på Nørrebro godt importeres af kommuner, der oplever tilsvarende problemer, som den københavnske bydel kender til. »En afgørende faktor er, at man giver lokale kræfter mere ansvar. Men også at der er en meget synlig, hurtig og ikke mindst kort beslutningsgang,« siger Jens Ahm.  

Politiken Plus indbyder til forpremiere på Nørrebro Teater, hvor nogle af Danmarks sjoveste skuespillerinder tager livtag med en af teaterhistoriens mest saftige komedier: ’Kvindernes hævn’ – også kendt som ’Lysistrate’ og ’Kvindernes oprør’. Den Reumertprisvindende dramatiker Vivian Nielsen har moderniseret Aristofanes’ klassiker om kvinderne, der går i sexstrejke for at stoppe krigen og mændenes tyranni. Men afholdenhed er svært at gennemføre – som tiden går, længes kvinderne mere og mere efter deres mænd, og skruebrækkerne dukker op. I Aristofanes’ antikke Grækenland var det en grotesk, komisk tanke, at kvinderne skulle tage magten – men velkommen til virkeligheden 2007! 

  HJEM: 80 ud af 100 muslimer føler et stærkt tilhørsforhold til Nørrebro og til København.  Samtidig mener 69 ud af 100, at mennesker med forskellig baggrund kommer godt ud af det med hinanden i bydelen.  Over halvdelen er tilfredse med de lokale skoler og føler, at skolerne respekterer deres religion.  Sådan lyder resultaterne i en ny rapport fra Open Society Foundations, der behandler muslimers livsvilkår i København.  I rapporten har man spurgt 100 muslimer og 100 ikke-muslimer på Nørrebro om det at være dansk og bo i København, ligesom man har udført en række kvalitative fokusgruppe-interviews.  Undersøgelsen vækker begejstring hos Københavns beskæftigelses-og integrationsborgmester, Anna Mee Allerslev: » Jeg er rigtig glad for den her rapport, for den viser sort på hvidt, at Nørrebro ikke er et parallelsamfund, og at København ikke har ghettoer, « siger borgmesteren.  90 ud af de adspurgte muslimer og 94 af ikke-muslimerne er da også godt tilfredse med Nørrebro som et multikulturelt og multietnisk kvarter.  Det resultat overrasker hovedforskeren bag undersøgelsen, Mustafa Hussein, lektor i sociologi ved Roskilde Universitet.  Han påpeger, at undersøgelsen udfordrer det gængse mediebillede af, at muslimer er lig med ghettoer og parallelsamfund.  » På Nørrebro er der tilsyneladende ikke de store bekymringer i forhold til, at nogle er muslimer og andre ikke-muslimer.  Alt er selvfølgelig ikke rosenrødt, men det billede, man har af Nørrebro som et farligt sted, ser vi ikke i undersøgelsen, « siger han.  Føler sig ikke danske Selvom forskningen viser, at de adspurgte muslimer på Nørrebro er tæt knyttet til deres bydel og til København, så svarer kun 38 ud af 100, at de betragter sig selv som danske, til trods for at halvdelen af de adspurgte er danske statsborgere.  Ifølge John Andersen, sociologi-professor på Roskilde Universitet, er det den nationale debat om muslimer, der gør, at nogle tøver med at kalde sig selv for danske. Han mener, billedet er anderledes positivt i København.  » Tallene viser, at der stadigvæk er en udfordring, før folk oplever, at de bliver set som danskere. Havde man spurgt, om de så sig selv som Københavnere, så ville svaret sandsynligvis ligge tæt på 100 procent, « siger han.  Ifølge rapporten, mener 61 af de adspurgte muslimer ikke, at de kan påvirke beslutninger, der træffes på nationalt plan. Et resultat, som integrationsborgmester Anna Mee Allerslev tager meget alvorligt.  » Der er stadig meget, vi som kommune kan gøre for, at muslimer i København føler, de får mere indflydelse i det danske samfund, « siger Anna Mee Allerslev, der blandt andet godt kunne tænke sig, at politikerne på rådhuset kommer mere ud i de forskellige bydele og møder beboerne.  Derfor indbyder Københavns Kommune til stormøde i Korsgadehallen tirsdag den 10. marts klokken 18 for at diskutere, hvad byen kan gøre for at unge, børn og gamle igen kan gå i gaderne på Nørrebro uden at frygte skud og overfald.  Bag stormødet står Københavns Økonomiudvalg.  Økonomiudvalget består af overborgmester Ritt Bjerregaard (S), borgmester Klaus Bondam (Rad.V), borgmester Mikkel Warming (Enh.), borgmester Pia Allerslev (V), borgmester Bo Asmus Kjeldgaard (SF), borgmester Jakob Hougaard, borgmester Mogens Lønborg, Anne Vang (S), Jesper Christensen (S), Ikram Sarwar (S), Manu Sareen (Rad.V.), Trine Schaltz (SF) og Carl Christian Ebbesen (DF).  På stormødet er alle københavnere, der ønsker at være med til at genoprette Nørrebro som en tryg og livlig bydel velkomne. Stormødet er et arbejdsmøde. Målet er at lave et katalog med konkrete forslag til, hvordan København i fællesskab kan skabe en bedre hverdag på Nørrebro.  Kontakt:  Mette Margrethe Elf, presseansvarlig Københavns Kommune: 28 80 01 19   Den dørmand, som lørdag dræbte en 24-årig ung mand på Café Rust på Nørrebro i København, er så forhadt i indvandrermiljøet, at både han og hans familie er fredløse i bydelen. Derfor er dørmandens kone, barn og svoger fjernet fra Nørrebro og nu under politibeskyttelse.  »Det ligger os meget på sinde at gøre alt for at beskytte dørmanden, hans nærmeste familie og hans svoger. Vi ved, at det ligger i kulturen i indvandrermiljøet, at der skal ske noget tilbagebetaling«, siger drabschef i Københavns Politi, Ove Dahl.  Dørmanden boede på Nørrebro sammen med sin kone og deres lille barn, og han har arbejdet på Rust og andre caféer i bydelen de seneste år. Både dørmanden og den dræbte har indvandrerbaggrund.  »Der er mange blodtørstige sjæle, som har lyst til at gøre noget ved dørmanden. Derfor vil det formentlig være problematisk, hvis han nogensinde vender tilbage til det miljø«, siger Ove Dahl.  Dørmanden var sammen med sin svoger, da han lørdag aften blev overfaldet af seks-syv andengenerationsindvandrere. Overfaldet førte til, at dørmanden trak en pistol og skød.  Ifølge politiet var dørmanden gennem længere tid blevet truet, fordi han havde nægtet at lukke de mænd ind på Rust, som senere overfaldt ham.   Dørmænd advaret   Politiken erfarer, at natklubbens øvrige dørmænd er blevet rådet til at holde sig væk fra Nørrebro, fordi man frygter, at også de vil blive udsat for en hævnaktion, hvis de viser sig i bydelen.  Samtidig mener Foreningen Natteliv, der tæller 25 af de største natklubber og diskoteker i København, at det er blevet sværere at være dørmand. Foreningens formand, Jacob Grum, beskylder politikerne for at have svigtet ved ikke at gribe ind over for indvandrerbanderne af frygt for at blive kaldt racister:  »Konflikterne er virkelig optrappet. Det foregår på fuldstændig samme måde som i amerikanske gangsterfilm. Tit får man besked på, at man bliver slået ihjel, hvis man afviser dem i døren«.  En ny undersøgelse, som Danmarks Restauranter &amp; Caféer i samarbejde med Nox Network netop er ved at færdiggøre, viser også, at indvandrere udgør et stadig større problem i nattelivet. I undersøgelsen er 48 dørmænd fra forskellige diskoteker blevet bedt om at notere alle konflikter ned. Ifølge Carsten Kruuse, informationschef i Danmarks Restauranter &amp; Caféer, viser undersøgelsen, at over 70 procent stammer fra konflikter med indvandrere.   Hårdt mod hårdt   Drabet på Rust fører til, at politiet nu vil prioritere indvandrerkriminalitet højere end rockerkriminalitet.  »Vi sætter hårdt ind. Vi vil gøre det samme som under rockerkrigen. Kortlægge deres verden, se hvem de færdes med, hvor de bor, hvilke biler de kører i«, siger politidirektør i Københavns Politi, Hanne Bech Hansen.  Politiet vil også pille glorien af de bander, som nogle drenge ser som forbilleder.  »Vi skal vise, at det ikke bare er skæg og ballade, men at det er dyb alvor, og at det koster i sidste ende«, siger Hanne Bech Hansen.  Justitsminister Lene Espersen (K) ser også med stor bekymring på den frygt, indvandrerbanderne spreder på Nørrebro og i andre dele af København.  »Jeg kan godt forstå, at folk er mere og mere utrygge, for banderne har meget voldsomme opgør. Det er nogle hårdkogte typer, som forsøger at sætte sig på narko og prostitution og bruger, hvad jeg vil kalde gangstermetoder. Derfor er vi nødt til konstant at overvåge dem og stresse dem enormt meget, så de ikke kan planlægge og begå kriminalitet«.  Drabschef Ove Dahl regner med, at politiet i de kommende dage vil anholde flere i forbindelse med mordet på Rust. Broderen til den dræbte blev under dramatiske omstændigheder hentet ud af sin seng på Rigshospitalet af syv-otte unge hætteklædte andengenerationsindvandrere sent mandag aften. Han var sigtet og anholdt for vold mod dørmanden.  Ifølge Ove Dahl knytter efterforskningen sig til cirka 80 unge mennesker med tilknytning til indvandrermiljøet på Nørrebro. De er alle kendt af politiet i forvejen.   silke.bock@pol.dk    trine.maria.ilsoe@pol.dk    claus.blok.thomsen@pol.dk    Fejl og fakta 2.6.2005  I artiklen 'Dørmand og hans familie er fredløse på Nørrebro' skrev vi (1.6.), at den dørmand, som lørdag dræbte en 24-årig mand ved Café Rust på Nørrebro i København, er så forhadt i indvandrermiljøet, at både han og hans familie er fredløse i bydelen. Det skal præciseres, at han ikke er forhadt af alle i indvandrermiljøet på Nørrebro, men i udbredte dele af miljøet.  Rudkøbing: -Jeg er godt nok overrasket over, at så mange biler kører så stærkt, fortæller formanden for trafik-teknik-og miljøudvalget, Knud Gether, Borgerlisten, til Fyns Amts Avis.  På baggrund af en underskriftsindsamling foretaget af Pia og Poul Nielsen på Nørrebro med 92 underskrifter har kommunen valgt at lave en trafikmåling af en uges varighed på Nørrebro i nærheden af Langelands Efterskole, samt en trafikmåling på Byskrivervej.  Naboerne klager især over den tunge trafik i området med lastbiler, der kører via Nørrebro og Byskrivervej til industriområdet.    Husene ryster   Pia og Poul Nielsen beskriver, at husene bogstaveligt talt ryster og slår revner, når lastbilerne kører forbi.  Især peger naboerne på, at flere lastbiler kommer fra Nordlangeland og kører via Nørrebro, selv om man kan komme til industrikvarteret via Omfartsvejen.  Men også kommunens og Alf Jensens lastbiler bliver beskyldt for at genere vejens beboerne.  -De mange læs korn i traktorer med anhænger køres via Nørrebro mod havnen. Især når trafikken kommer fra bakken mod byen, er der stor fart på den tunge trafik, og det er mærkbart, hvordan husene ryster, og i eget hus er der revner både ind-og udvendigt, skriver Pia og Poul Nielsen i et brev til kommunen.  Ud over revnerne og rystelserne er naboerne bare generelt generet af trafikken.  -Nogle dage føles det som at bo på en stærkt trafikeret hovedvej, skriver parret.  Kommunen har målt sig frem til, at der ganske rigtigt kører mange lastbiler og varevogne ad den lille Byskrivervej, som fører direkte fra Nørrebro til industrikvarteret.  Således er lidt over en fjerdedel af køretøjerne med over fire hjul på Byskrivervej varevogne, minibusser eller lastbiler.  Fartdæmpere og skilte Nu har trafik-teknik-og miljøudvalget besluttet, at der skal skiltes mere effektivt, så lastbiler og varevogne bruger primært Omfartsvejen til at komme til industrikvarteret.  Desuden vil udvalget i samarbejde med politiet gerne lave nogle flere fartdæmpende anlæg.  Ud over nabogenerne er Nørrebro-området nemlig fyldt med bløde trafikanter, blandt andet på grund af efterskolens elever.  Indtil videre går overvejelserne på at lave nogle såkaldte hævede flader på vejen.  Hævede flader adskiller sig fra de deciderede bump ved, at de er mindst 10 meter lange.  Det betyder, at det ikke føles lige så slemt for især buspassagerer at køre henover.  -Det er vigtigt, at vi får gjort noget ved trafiksituationen på Nørrebro og Byskrivervej.  Vi var alle i udvalget enige om, at vi bliver nødt til at sætte ind, fortæller Knud Gether.    Mange kører for stærkt -nogle få kører rigtig stærkt   Langeland Kommune har målt på bilernes hastighed på Nørrebro mellem 30. august og 6. september.  I dette tidsrum kørte der i alt 16.162 køretøjer forbi inklusive cykler og knallerter.  Optællingen viser, at 32,9 procent kører over de tilladte 50 kilometer i timen.  7,6 procent kører over 70 kilometer i timen. Især varevogne og/ eller minibusser er slemme til at køre rigtig stærkt.  En lille procent kører over 90 kilometer i timen. Rekorden har en varevogn eller minibus, der blev målt til at køre mellem 140-150 kilometer i timen.  35,6 procent af lastbilerne kører over de tilladte 50 kilometer i timen. 7,7 procent af disse kører over 70 kilometer i timen.  »Panserne har noia,« råbte to cyklister, som kom kørende ad Griffenfeldsgade mod Nørrebrogade på Nørrebro.  De havde netop undveget en af politiets mange blå mandskabsvogne, der med hylende sirener svingede om hjørnet mod et ukendt mål.

I Griffenfeldsgade var grønthandlerne ved at bære de sidste kasser med frugt ind, og slagterne havde hængt de tilbageblevne halve lam på krog i kølerummet.

I Folkets Park frøs tre lokale sammen med deres håndbajere og medbragte hunde, der tumlede rundt i resterne af sidste weekends bål.

Hundenes glammen blandede sig med en flok drenges skateboards på asfalten og lyden af svenskerlandskamp, hvis stemning sneg sig ud ad åbne vinduer og forsvandt op under de regntunge skyer, der ubeslutsomt hang over den Københavnske bydel.  Ind imellem dryppede det og fik de få på gaderne til at kigge op for at undersøge, om der var mere på vej.

  Nej i Vest   I den vestlige del af Nørrebro er budskabet om Amsterdam synligt - eller sagt på en anden måde - her siger man nej.  Bevæger man sig mod øst over Nørrebrogade mod Sankt Hans Torv med lejligheder i millionklassen, et poleret cafemiljø og

potentielle EU-tilhængere, så bliver budskabet om Amsterdam mere mudret.  Forkølede JA-plakater titter frem blandt modstandernes retorik.

Sommertidens leben på det københavnske torv, der for altid har indskrevet sig i historien på grund af de voldsomme gadekampe mellem politi og demonstranter for fem år siden, er afdæmpet i skumringen.  De tunge regnskyer, fodboldlandskamp og

TV-transmitterede afstemningsresultater har tilsyneladende holdt folk hjemme.

I beboerhuset på Nørre Alle bliver der dog arbejdet på at gøre dagen alt andet end endnu en-aften-derhjemme-foran-TV.  Det er nej-sigerne, der har sneget sig over »grænsen« for med storskærm, mad, cerpentinere, bajere og hygge at heppe unionen væk fra

Nørrebro.  Men festen er ikke rigtigt kommet i gang, da den første exit-poll forkynder storsejr til Ja-sigerne.  Tabellen på storskærmen kan ikke piske en stemning op.  Det gør derimod de blå »six-packs« fra politiet.  De seneste dage har de kredset i

området Sankt Hans Torv-Blågårds Plads-Griffenfeldtsgade.  De blå Kadetter gør folk bekymrede.  Den massive politioprustning, som på det nærmeste har omdannet Grøndalscentret på Bellahøj til en scene fra en amerikansk politiskolefilm, har sat sit

tydelige præg på Nørrebro.  Flere end 1.500 betjente holdtes i beredskab, det er næsten lige så mange, som da USAs præsident Bill Clinton var på besøg i København sidste år.  Da afstemningsresultatet var kendt, og Danmark havde tilsluttet sig

Amsterdam-traktaten, rykkede politiet for alvor ud i gaderne.  Broerne over Søerne i København blev pakket ind i politifolk, mens folk buh'ede ad ordensmagten, hvis enorme opbud virkede en anelse provokatorisk.  Men ingen lod sig tilsyneladende provokere

af politiopbuddet.

Desuden viste resultatet overraskende, at der var nærmest dødt løb mellem de to fløje på Nørrebro, hvor 51,6 procent stemte nej mod 48,4 procent ja-sigere.

Ifølge flere beboere præsteret politiet en skræmmende omgang show-off.

Budskabet var klart:  »Se hvor mange vi er - forhold jer i ro.« Eller, som nogle udtrykker det:  »I kan bare komme an.«

Men hvor de færreste frygter uroligheder som for fem år siden, hvor såkaldt autonome reagerede voldsomt på et nej, så er det i år de unge anden generationsindvandrere, som især holder til omkring Blågårdsplads, der bekymrer folk.  Politiets massive

tilstedeværelse skaber spændinger, som kvarteret gerne vil være foruden.  For selvom Nørrebro er hæmmet af begivenhederne for fem år siden, da urolighederne eskalerede til et omfang, som ikke er set siden Anden Verdenskrig, så er det tilsyneladende ikke

de såkaldte autonome, som gør beboerne bekymrede.

  Ro hos erhvervslivet   I modsætning til tidligere tider, når en »mærkedag« i forbindelse med Nørrebro er blevet markeret, så har hverken McDonald's eller bankerne valgt af dække deres vinduer til med plader.  Efter ja-resultatet var i hus, var der flere

pressefolk end beboere til stede i Folkets Park på det indre Nørrebro.  I værestedet på Sankt Hans Torv er de tre tilbageblevne borgere forbandede.

Danmark blev strippet gevaldigt i landskampen mod Sverige, og afstemningsresultatet var heller ikke lige i deres ånd, men det mest afgørende handler om noget langt mere jordnært.  Værestedet, som i 15 år har tjent som varmestue med husrum og billig

kaffe, smørrebrød og varm mad, skal lukke.  »De har taget røven på os i forbindelse med EU en gang, men det her er sgu' værre.«  HJEMME PÅ NØRREBRO: Det er gråt og koldt, men smilene på de fire unge ansigter er store og varme. Muntas, Imaan, Sabrina og Yigit står foran Blågårds Bibliotek og snakker ivrigt med de ti fremmødte. De fire unge er mellem 16 og 17 år, og de skal være guider på dagens Street Tour her på Nørrebro.  En tur, hvor de fortæller om deres Nørrebro - sådan som de ser og oplever den bydel, som så mange har en holdning til. Bag arrangementet står Fritidsakademiet, som forbereder unge fra Nørrebro til fritidsjobs. De tre piger er vokset op sammen og bor alle i Ågården, som ligger ved Rantzausgade, og de har ikke noget imod at bruge en kold søndag eftermiddag på at være guider i deres nærområde.  » Det er dejligt at vide, at man kan være med til at give folk et andet indblik i Nørrebro, « siger Sabrina.  Guiderne stiller sig sammen og gør tegn til, at turen er ved at begynde.  » Vi er vokset op på Nørrebro, og vi vil gerne vise jer, hvordan vi ser det. For det er ikke det billede, man har fra medierne, « forklarer de tilhørerne.    En ny Rantzausgade   Vi gør stop i Rantzausgade ude foran en tomt lokale, hvor der tidligere lå en netcafé, » Rantzausgade har forandret sig meget.  Engang var det et utrygt sted med mange skyderier som følge af bandeopgør, nu er det et sted, hvor vi kommer for at handle og spise noget god mad.  Det er et godt og sikkert sted at være, « fortæller Imaan.  » Har du nogensinde følt dig utryg her i området?, « spørger en af tilhørerne.  » Ja, da jeg var lille, og der var skyderier, følte jeg mig utryg. Om aftenen måtte vi ikke gå ud men skulle blive i gården. Men sådan er det ikke mere, « siger Imaan.  På turen videre fortæller Muntos lidt om, hvordan det er at være vokset op i et område, som mange har en holdning til, og som nogle har et negativt forhold til.  » Det er så underligt at høre fra andre, hvordan der er på Nørrebro, for mange har et forkert billede. Skyderier kan ske alle steder, de kan også ske i Hellerup, « siger hun.    Den glade kioskejer   En af tilhørerne er kommet helt fra Gellerupparken i Aarhus og er blevet inviteret med af en veninde. For hende er det et interessant perspektiv at høre lidt om, hvordan det er at blive forbundet med Nørrebro.  » Jeg kender til det, at folk har et forhold til, hvordan man er, fordi man kommer fra et bestemt område, i mit tilfælde Gellerup. Men det har også ændret sig meget gennem årene, og folk er faktisk begyndt at flytte tilbage dertil, « fortæller hun.  Vi stopper foran kiosken Corner Shop i Skyttegade, hvor Sabrina fortæller om det helt specielle forhold, de alle har til ejeren.  » Vi er kommet hos ham, siden vi var børn, og hver gang vi kommer, siger han ' min familie', « fortæller hun og griner og tilføjer: » Vil I ikke med ind og hilse på? Det gør ham sikkert ikke noget. « Alle ti tilhører plus guider går ind for at hilse på ejeren, der lidt betuttet men stort smilende hilser på guiderne og de mange nye ansigter i hans kiosk.  » Farvel, vi seees, « råber han og vinker, da forsamlingen tropper ud igen.  Fra Somalia til cafémekka I Griffenfeldsgade, eller Somaliagade, som Sabrina plejer at kalde den, kan man stadig få en billig klipning og købe creme, der gør huden lysere.  Men ellers har gaden ændret sig en del.  » For fem år siden var der mange fra Somalia, der brugte gaden, det er derfor, jeg kalder den Somaliagade. Men i dag er det mest etniske danskere, der kommer her og bruger caféerne, som er åbnet her, « fortæller hun.  Turen fortsætter en time endnu, og det skorter ikke på entusiasme fra de fire guider, der tydeligvis glæder sig over deres opmærksomme og interesserede ' turister'.  15. marts er der flere fortællinger om de unges Nørrebro, når fire nye guider viser rundt i deres kvarter. Læs mere på www.frak.dk/ streettours.  Det er dejligt at vide, at man kan være med til at give folk et andet indblik i Nørrebro.  TOURGUIDE SABRINA, 17 år.  Flere betjente i gaderne, intensiv patruljering og en øget kontrol med f.eks. restauranter og hashklubber. Det er, hvad borgerne på Indre Nørrebro kan forvente af Københavns Politi i den nærmeste fremtid. Beslutningen om den massive optrapning kommer fra politiledelsen, efter at en gruppe unge andengenerationsindvandrere natten til søndag kastede brosten mod en kvindelig betjent, som stadig er indlagt på Rigshospitalet med åbent kraniebrud. Samtidig har sikkerhedsudvalget på station 3, der dækker Nørrebro, i går besluttet, at betjentene ikke længere må køre ind på Indre Nørrebro, hvis de ikke er ledsaget af kolleger i en gruppevogn bemandet med 6-8 betjente.    Provokerende  

 Den forstærkede indsats vil fortsætte, indtil normale tilstande igen er oprettet på Indre Nørrebro, siger chefpolitiinspektør Kai Vittrup, som også er formand for sikkerhedsudvalget. "Vi stopper ikke, før vi igen kan sende folk ind i området uden risiko for, at de bliver invalideret psykisk eller fysisk." Allerede onsdag aften vrimlede både Blågårds Plads og Stengade med betjente. Hvor mange ønsker politiet ikke at oplyse, men mindst 20 betjente blev observeret på Blågårds Plads og et tilsvarende antal i Stengade. Officielt var de rykket ud for at foretage et paragraf 77-eftersyn det vil sige en kontrol af alle trafikanter fra cyklister til lastvognschauffører men reelt var det den første forsmag på den optrappede indsats. Kai Vittrup erkender, at politiets massive tilstedeværelse kan virke provo-kerende i nogles øjne, men afviser, at det blot vil få urolighederne til at blusse yderligere op. "Vi gør det her, fordi det er politiet og borgerne, der skal sætte dagsordenen. Ikke en flok kriminelle ballademagere, uanset hvilken hudfarve de så har. Nu skal vi have ro og orden. Vi ønsker ikke at ende med et nyt Christiania," siger Kai Vittrup og fortsætter: "I øvrigt kan situationen dårligt blive værre, end den er lige nu. Jeg tror tværtimod, at vores tilstedeværelse vil få ballademagerne til at holde lav profil. Og vi skylder både os selv og borgerne at reagere. Ingen normalt tænkende kan jo acceptere, at politiet får smidt brosten i hovedet," siger Kai Vittrup.  Håber på dialog  

 Formanden for indvandrerorganisationen IND-sam, Mohamed Gelle, er enig. Han ser ingen problemer i, at politiet optrapper indsatsen. "Hvis man vurderer, at det er nødvendigt efter det uhyrlige overfald i weekenden, så er det fint med mig. Og jeg tror ikke, det vil udløse en voldsom modreaktion. Tværtimod, alle fornuftige borgere vil byde politiet velkommen. Men det er vigtigt, at man informerer godt og grundigt om situationen," siger Mohamed Gelle. Khalid Alsubeihi, formand for Forældreorganisationen, der omfatter 225 familier på Indre Nørrebro, kalder imidlertid den op- trappede indsats for overdreven og frygter, at det vil oppiske en negativ stemning. "Det er lige præcis dét, vi gerne skulle undgå. I øvrigt tvivler jeg på, at det gavner. Hvis man er så tåbelig, at man vil skade politiet, så kan man sagtens slippe af sted med det, selv om politiet har strammet grebet," siger Khalid Alsubeihi.  eva.plesner@jp.dk   Det er uden klip og tidshop, når filmen Preludium lyser op på filmlærredet i Gloria til Danmarkspremiere den 31. marts til Natfilmfestival.  Filmen er én optagelse, og den hiver publikum med ud på Nørrebro uden redigering. Den 28-årige svensker Johan Melin er instruktør, og han beskriver kulissen Nørrebro som den sjette hovedrolle.  Der blev i alt lavet fem fulde optagelser på omkring en time og 50 minutter; altså den samme film fem gange med omgivelserne som den vigtigste varierende faktor. Det blev den sidste optagelse fra søndag den 29. juli sidste sommer, der blev den endelige version. På netop den sommeraften gav Nørrebro instruktøren, skuespillerne og den tekniske stab en overraskelse. Gaderne flød med festgale og -glade irakere. Irak vandt nemlig den aften de asiatiske mesterskaber i fodbold, Asian Cup, og Nørrebro var fyldt med biler med det irakiske flag hængende ud af vinduerne. Mænd, kvinder og børn med mellemøstligt udseende fyldte fortovene, og dyt, råb og musik pressede den vanlige søndagssummen væk fra luften mellem Nørrebro Station og enden af Assistens Kirkegård.  »Jeg blev enormt glad. Det var, som om byens sjæl meldte sig på banen. Byen er fuld af 5000 lykkelige irakere samtidig med, at den hvide mellemklasse render rundt i bydelen med deres eksistensielle problemer,« siger Johan Melin om den specielle aften og filmens hovedroller.  Preludium er lavet omkring skumringstid med halvdelen af filmen i aftenlys og den anden halvdel, når mørket falder på. Johan Melin har brugt København som pulserende uforudsigelig statist i Preludium. Og det er lige, hvad han synes, at dansk film har manglet i lang tid.  »Det er på tide at tage filmen ud i gaden igen i stedet for at lave et kunstigt fiktionsrum, hvor omgivelserne og rummet kontrolleres. Vi bruger virkeligheden til at få energi og råhed tilbage.«  Sidst Johan Melin kan huske, at det blev gjort i dansk film, var i Pusher-filmene fra 1990'erne, hvor Nicolas Winding Refn brugte Vesterbro som en vigtig og rå medspillende kulisse.  Preludium handler om fem forskellige menneskeskæbner, der flettes ind i hinanden. De fem menneskers liv tager enten en kraftig drejning, eller også står det så slemt til, at det først er den aften, deres liv begynder. De fem kuriøse hovedskæbner omhandler en sexgal selvhjælpsguru, hans seksuelt frustrerede kone, en misundelig anden-violinist, en forladt kone på jagt efter sin forsvundne mand på andet år, og en mand, der kun kan blive sin skyld fri, hvis han dræber to mennesker. Alt imens musikken og båtten fra de glade irakere giver en ekstra dramatisk effekt, der selv om det hele er tilfældigheder, tilfældigvis ofte indikerer og anråber, når der sker noget vigtigt eller spændende i filmen.  »Det er en anden og ukonstrueret side af Nørrebro, Preludium viser. Det er en anden end den, man kender med stenkast og skyderier,« siger Johan Melin, der også fortæller, at han synes, det er mærkeligt, at medierne praktisk talt ikke dækker, når Nørrebro er proppet med fest og glade irakere, men når der står 300 mennesker og nogle af dem kaster med sten, så rydder de forside og sendeflade.  Johan Melin er uddannet fra Den Danske Filmskole i 2005. Han har boet i København i syv år og fem af dem på Nørrebro. Preludium varer 114 minutter og er lavet for nul kroner - alt er frivilligt eller sponsoreret. Der er én kameramand, der skifter mellem løb, gang og skateboard, når turen med to tonemestrer efter sig går efter skuespillerne fra Nørrebro Station ad Nørrebrogade gennem baggårde, op i lejligheder, ned ad sidegader, i en hashbule, på værtshus og over Dronning Louises Bro til en taxadør smækker i og taxaen kører bort fra Nørreport Station.  Den 28-årige instruktør er ikke sikker på, at han endeligt havde brugt udgaven med et hujende Nørrebro som birolle, hvis filmen havde haft penge på spil. Men Johan Melin er glad for, at han og hele gruppen, der reelt står for at producere filmen The Good Army, gjorde det.  »Jeg elsker Nørrebro, og denne film giver at ægte og uredigeret billede af byen.«  Preludium er ikke den eneste film i én optagelse på Natfilmfestivalen. Dagen før, den 30. marts, er der premiere på »One Shot« af Linda Wendel klokken 22.00, også i Gloria.   Klik her for at åbne originalartiklen på Berlingske.dk   Onsdag afslørede Radio24syv, at værtshusene Café Heimdal og Mucki Bar over længere tid har haft problemer med grupper af unge med indvandrerbaggrund, der udsætter dem for trusler, chikane, hærværk og afpresning.  Også Café Stefanshus har flere gange været udsat for hærværk i løbet af de seneste år, hvor ukendte gerningsmænd har smadret stedets ruder.  Det er sket så mange gange, at barens indehaver hverken anmeldte det eller udbedrede skaderne.  » Tidligere skiftede jeg vinduerne, lige efter det skete, men sidst var jeg lidt afventende.  Jeg anmeldte det ikke til politiet, for jeg følte ikke, at der ville kommet noget ud af det.  Man står tilbage med en følelse af afmagt, « siger indehaveren af Café Stefanshus, der ligger på Stefansgade på Nørrebro. Ejeren ønsker ikke sit navn frem.  I et Facebook-opslag kalder justitsminister Søren Pind (V) de unge kriminelle gruppers opførsel for » fuldstændigt uacceptabel « . » Det er fuldstændigt uacceptabelt, at unge indvandrere hærger Nørrebro og presser penge af værtshuse.  De skal hverken true ejerne eller gæsterne, og de skal ikke stå og gale op om, at Nørrebro er shariazone.  De er nogle tåber, og politiet har maksimalt fokus på at få fat i dem. Det, er jeg sikker på, vil lykkes, « skriver han blandt andet. Også cafeen ' Vi mødtes gennem ruden' og to kiosker på Ydre Nørrebro, som metroxpress har kendskab til, har følt sig chikaneret.  Et mystisk fænomen har indsneget sig i København. Det er tilsyneladende blevet trendy at bo i et inferno af vold og utryghed. Det er simpelthen så attraktivt, at folk vil betale en formue for at lægge sig til at sove i et skinbarligt helvede. Det er Nørrebro, det handler om. En københavnsk bydel hvor hver femte indbygger er af udenlandsk herkomst. Nørrebro er altså det virkeliggjorte multietniske samfund. Et samfund som ifølge de unge i Dansk Folkeparti er domineret af 'massevoldtægter, grov vold, utryghed, tvangsægteskaber, kvindeundertrykkelse og bandekriminalitet'. Det har de skrevet på en plakat med moderpartiets velsignelse, så det må vel passe. Men hvorfor er Nørrebro så på samme tid et sted, hvor det er så tiltrækkende at bo, at folk betaler de mest vanvittige beløb for en ejerlejlighed? En ny undersøgelse, som fagbladet 'Entreprenøren' har foretaget, viser, at det nu er dyrere at bo på Nørrebro end i de idylliske rigmandskommuner Søllerød og Gentofte nord for København. I februar måned havde ejendomsmæglerne 36 mellemstore ejerlejligheder til salg på Nørrebro med en gennemsnitlig kvadratmeterpris på 16.400 kroner. I Søllerød og Gentofte sælges boligerne for 15.300 og 14.700 kroner per kvadratmeter.    DER ER LIV  

 Umiddelbart ejendommeligt. Hvad er det, der får folk til at betale så meget for at bo så frygteligt et sted? - Jamen, boligkøberne synes jo ikke, det er et frygteligt sted. De fleste ser det ligefrem som en fordel, at der er mange nationaliteter på Nørrebro, fordi det giver sådan et levende bybillede og en masse specialbutikker, siger Tina Kihm, der sælger lejligheder for base1 på Nørrebro.  - Jamen, er folk da slet ikke bange for massevoldtægter, grov vold, utryghed og bandekriminalitet?  - Nej, overhovedet ikke, for det er der ingen grund til at være. Jeg ved det, for jeg bor der selv. Tværtimod synes folk, at der sker en masse, og at der er liv. De kommer til vores butik og har simpelthen bestemt sig for, at de lige præcis vil bo på Nørrebro og ingen andre steder. Heller ikke hos Danbolig har man mærket kundernes frygt for det multietniske voldshelvede på Nørrebro. - Jeg tror en af grundene til, at Nørrebro er eftertragtet, er den blandede befolkning. Mange - især af de unge - synes, at Nørrebro har en masse spændende butikker, som de ikke kan finde andre steder i det omfang. De etniske minoriteter spiser jo noget andet mad end den traditionelle danske, og det afspejler sig i butikkerne, siger Morten Hauberg, der er medindehaver af Danbolig på Fælledvej.  INTERNATIONAL STEMNING   - Men er det da nogle særlig hårdkogte typer, der køber lejlighed på Nørrebro, siden de ikke er bange for at blive voldtaget eller slået ned af bander?  - Overhovedet ikke. Jeg har aldrig hørt om folk, der er bange for ballade på Nørrebro. Hos Scheel &amp; Orloff, der også har en butik på det centrale Nørrebro, går salget også strygende. - Folk er da overhovedet ikke bange for indvandrerne. Tværtimod betaler man ekstra for at bo i et kvarter, der minder om bydele i europæiske metropoler som Paris og London, hvor der er liv og farver og en international stemning. Men altså, de unge, der gerne vil bo på Nørrebro, er nok heller ikke så hysteriske på det område som de lidt ældre generationer. De har måske gået i børnehave med børn med udenlandske rødder, og for dem er det helt naturligt at færdes blandt folk med andre farver, siger indehaver Annemette Lyngh.  birk@eb.dk   Mange hører kun om Nørrebro i København i forbindelse med demonstrationer, gadeuorden og kriminalitet, men måske vil fremtiden i stedet vise bydelen som et internationalt førende eksempel på byggeøkologi, bæredygtig transport, social bæredygtighed og et strålende eksempel på grøn vækst i storbyen.  Fra i dag og hele ugen frem er Grontmij | Carl Bro, sammen med blandt andre Københavns Kommune, vært for en Summer School for talentfulde studerende fra hele Danmark. Her skal tænkes nyt, på tværs og i konkrete løsningsforslag til udviklingen af Nørrebro - og helst så andre i byen kan lære af det.  Bæredygtige teknologier ind i eksisterende bygningsmasse  Udfordringen gives til en gruppe studerende fra hele Danmark med baggrunde i alt fra bioteknologi, arkitektur og byplanlægning til antropologi. De inviteres til at give bud på, hvordan nye bæredygtige teknologier og design kan integreres i eksisterende byrum og bygningsmasse.  Teknik- og Miljøborgmester i København, Klaus Bondam, er en del af det dommerpanel, der skal vurdere de studerendes bidrag. "Nørrebro er på mange måder essensen af et bymiljø, så lad os få inspiration og nye tanker om både miljømæssig, social og økonomisk bæredygtighed. Jeg håber og tror, at de studerende vil se muligheder, hvor andre måske ser problemer," siger Klaus Bondam.    Livskvaliteten skal fremtidssikres   Hovedkraften bag initiativet er rådgivervirksomheden Grontmij | Carl Bro. Her vil man gerne sætte fokus på, at bæredygtighed rækker ud over CO2-neutralitet.  "Københavns mål om at blive CO2-neutral i 2025 er meget ambitiøst. At leve op til dette mål vil kræve grundlæggende forandringer af byen og bylivet. Husfacaderne skal ændres, byplanlægningen ligeså, og københavnerne skal lægge deres vaner om. Det er voldsomme ændringer på så få år, og det kræver nytænkning på et helt andet niveau, end vi har været vant til. Det er altafgørende, at viden om, hvilke virkemidler vi har for at leve op til målet om CO2-neutralitet, bliver en del af enhver naturvidenskabelig uddannelse. Vi vil med Summer School give et beskedent bidrag til, at de kommende klimaeksperter lærer at arbejde tværfagligt, så tekniske løsninger fra begyndelsen kædes sammen med social og økonomisk bæredygtighed", fortæller Birgit W. Nørgaard, der er administrerende direktør i Grontmij | Carl Bro.    Styre udviklingen og respekt for forskellighed   At udvikle et tætbebygget område - og ikke en bar mark - finder studerende Julie Buschardt fra Urban Design på Aalborg Universitet spændende: "Nørrebro er fuld af eksisterende bymiljøer og mange forskellige brugere og beboere med individuelle behov, som skal respekteres. Vi skal fornemme området og tage højde for historikken, men vi skal også turde styre udviklingen, hvis det virkeligt skal rykke," mener hun.  På Summer School 2009 skal deltagerne udtænke nye bæredygtige udviklingsstrategier, der kan være med til at forbedre klimaproblemerne og reducere byens forbrug af ressourcer, så rent luft, rent vand, frugtbar jord, mad og energi også vil være en selvfølge for byens fremtidige generationer.    Yderligere information   Presseansvarlig Lasse Bjerre, Grontmij | Carl Bro, tlf. 43 48 69 61, lasse.bjerre@grontmij-carlbro.dk  Projektleder på Summer School Morten Fabrin, Grontmij | Carl Bro, tlf. 43 48 68 49, morten.fabrin@grontmij-carlbro.dk  Teknik- og Miljøborgmester Klaus Bondam, Københavns Kommune, tlf. 33 66 26 26    Fakta om Summer School   Summer School består af en kombination af gruppearbejde, præsentationsøvelser og forelæsninger ved specialister fra Grontmij | Carl Bro og andre eksperter. Deltagernes resultater vurderes til sidst af et dommerpanel bestående af blandt andre kunstprofessor Bjørn Nørgaard, Miljø- og Teknikborgmester Klaus Bondam og administrerende direktør i Grontmij | Carl Bro, Birgit Nørgaard.    Dommerpanelet   Klaus Bondam, Teknik- og Miljøborgmester, Københavns Kommune  Bjørn Nørgaard, kunster og professor på Kunstakademiet    Manu Sareen, forfatter og politiker (Rad.V.)   Dennis Lund, arkitekt og redaktør på Magasinet Byplan  Mette Lis Andersen; direktør i Realdania Arealanvendelse  Birgit Nørgaard, adm. direktør i Grontmij | Carl Bro    De studerende   Deltagerne er 21 studerende fra hele Danmark, som kommer fra følgende studier:    Bioteknologi (DTU)     Arkitekt (Århus Arkitektskole)     Urban Design (AAU)     Antropologi (KU)     Design &amp; Innovation (DTU)     Geografi (KU)     Tekstildesign Designskolen Kolding)     Plan &amp; Miljø (AAU)     Møbel- og Rumdesign (Danmarks Designskole)     Bygningskonstruktør (KEA)     Bygningsingeniør (IHK)     Finance &amp; Mangement (CBS)     Planlægning     Innovation og Ledelse (DTU)     Architechtual Engineering (DTU)   Sustainable Urbanism (Kunstakademiets Arkitektskole).    Uddrag fra kalenderen     Mandag kl. 9: Deltagerne mødes   Mandag kl. 11: Deltagernes første rundfart på Nørrebro  Tirsdag kl. 11: Deltagerne præsenterer de problemstillinger, de vil tage op  Tirsdag kl. 14.15: Deltagerne præsenterer deres visioner kort (15 min. pr. gruppe)  Torsdag kl. 9.15: Deltagerne udarbejder en større præsentation af deres vision og de konkrete virkemidler (30 min. pr. gruppe)  Fredag kl. 15: Deltagerne præsenterer for dommerpanelet (20 min. pr. gruppe).  Lokation: Grontmij | Carl Bro, Granskoven 8, 2600 Glostrup  Der er stor prestige på spil for justitsvæsenets tungeste drenge, når Nørrebro-kommissionen i dag offentliggør sin rapport om urolighederne efter EU-afstemningen den 18. maj 1993. Spørgsmålet om, hvordan det kunne gå til, at betjente fra Københavns Politi affyrede 113 skarpe skud mod demonstranter, vil formentlig blive trængt i baggrunden af et andet hovedtema: Nemlig hvorfor Københavns Politi kom til at undersøge sin egen rolle under urolighederne. Nørrebro-kommissionens tre medlemmer bliver ophøjet til en slags overdommer i en lang og speget strid mellem to parter, som står stejlt over for hinanden.  På den ene side befinder sig tidligere rigsadvokat Asbjørn Jensen og de øverste embedsmænd i Justitsministeriet med departementschef Michael Lunn i spidsen. På den anden side står den tidligere justitsminister Erling Olsen (S) også kendt som den ærlige ugle bakket op af Folketingets ombudsmand Hans Gammeltoft-Hansen, der ifølge meningsmålinger er Danmarks mest troværdige mand.  Stridens kerne  

 Stridens kerne er et møde, der fandt sted i Justitsministeriet den 25. maj 1993. Det var her slagplanen blev lagt for, hvordan Asbjørn Jensens undersøgelse af begivenhederne konkret skulle gennemføres. I de første dage efter urolighederne mente daværende justitsminister Erling Olsen overhovedet ikke, der skulle være nogen undersøgelse. Det ville være en problematisk mistænkeliggørelse af de modige politimænd, hvoraf flere knap nok var udskrevet fra hospitalet. Men som dagene skred frem, stod det mere og mere klart, at en uvildig undersøgelse var nødvendig. Pressen var i stand til at udpensle fejl og mangler i de rapporter, som Københavns daværende politidirektør, Poul Eefsen, leverede. Derfor accepterede Erling Olsen til sidst at lade en udenforstående se på sagen, for som den folkekære politiker siden har forklaret, behøver man jo ikke være en ko for at lave en kovending. Asbjørn Jensen påtog sig nødtvunget opgaven, og fik et kommissorium en opgaveformulering udstukket. Den daværende rigsadvokat skulle med hjælp fra Københavns Politi og Rigspolitiets Rejsehold kulegrave hele begivenhedsforløbet; både de autonome demonstranters rolle og politiets. Asbjørn Jensen afleverede den 29. august 1994 sin rapport, der næsten udelukkende beskæftiger sig med politiets indsats. Han kritiserede særligt de civilklædte urobetjentes opførsel på Nørrebro. Deres handlemåde havde været stærkt medvirkende til, at den samlede politiaktion fik et udfald, der kunne og burde være undgået. Rigsadvokaten rejste desuden tiltale mod tre betjente, der havde skudt mod demonstranterne. Helhedsindtrykket var dog, at Københavns Politi og ikke mindst politiledelsen gik fri af anklage. Mange fandt Asbjørn Jensens tonefald for subjektivt i forhold til en uvildig rapport. Han betegnede for eksempel politiet for en samling mænd og kvinder, der uden tøven på anmodning fra deres ledere igen og igen tålmodigt griber deres skjolde og går frem mod en vildt stenkastende hob.  "Skyd efter benene"  

 Der gik også kun ganske kort tid, før Asbjørn Jensen virkelig fik problemer. Først afslørede Danmarks Radios ugemagasin Refleks på baggrund af lydbånd fra skæbnenatten, at der blev råbt skyd efter benene. Umiddelbart lød det som en skudordre fra en ledende politimand. Rigsadvokaten måtte derfor genoptage sine undersøgelser og nåede i maj 1995 frem til, at det højst sandsynligt var en demonstrant, der havde råbt de famøse ord. På dette tidspunkt var Erling Olsen for længst gået ind i debatten: Han havde som justitsminister  aldrig  givet tilladelse til, at Københavns Politi kunne undersøge sig selv til brug for Asbjørn Jensens undersøgelse. Det var rejseholdets opgave. Ellers kunne undersøgelsen jo umuligt blive uvildig, forklarede Erling Olsen. I dele af pressen bredte sig den konspirationsteori, at Justitsministeriet øverste embedsmænd, Asbjørn Jensen og Københavns Politi sammen havde ført Erling Olsen bag lyset for at beskytte politiet og dække over sandheden om de værste uroligheder siden Anden Verdenskrig. Denne teori fik rigelig med næring, da ombudsmand Hans Gammeltoft-Hansen på opfordring af kritiske borgere tog sagen op. Ombudsmanden konkluderede i en stærkt kritisk rapport, at Asbjørn Jensens udredning vanskeligt kunne være uvildig og objektiv, når Københavns Politi havde undersøgt sig selv. På den baggrund så Erling Olsens efterfølger som justitsminister, Bjørn Westh (S), ingen anden udvej, end at kulegrave hele affæren en gang til. Og det er altså det, som Nørrebro-kommissionen nu har brugt fire år og 15 millioner kroner på at gøre. Umiddelbart tegner rapporten mest til at blive en fuser for ombudsmanden. Ingen af de involverede fra justitsvæsenets top står således til et retligt efterspil eller formel kritik. Asbjørn Jensen er i dag dommer i Højesteret. Flere af hovedpersonerne er i øvrigt gået på pension. Det gælder Erling Olsen, som står næsten isoleret med sin version af Nørrebro-begivenhederne. Også Københavns tidligere politidirektør, den igennem tiden stærkt udskældte Poul Eefsen, har forlængst trukket sig tilbage.  BISPEBJERG: Der er også snart sommerferie på Københavns Rådhus, men så snart politikere og embedsmænd har fået rystet al sand ud af sandalerne og vender tilbage til det politiske arbejde begynder slutspurten op til efterårets budgetforhandlinger.  Men processen er allerede godt i gang, og derfor bliver der også holdt vågent øje lokalt for eksempel på Bispebjerg, hvor lokaludvalgsformand Alex Heick netop har konstateret, at bydelens to tilbagevendende og brændende ønsker: et løft af området omkring Nørrebro Station og bydelens smertebarn, Smedetoften, umiddelbart ikke er indstillet til forhandlingerne.  » Det er en kilde til evig undren, at de bliver ved at skubbe Nørrebro Stationsområde foran sig. Det er ubegribeligt, « siger lokaludvalgsformanden, som ' år efter år efter år', har kunnet konstatere, at Bispebjerg er blevet forfordelt i budgetforhandlingerne.  I 2019 står metroen færdig, og der skal ske noget med Nørrebro Stationsomrade snart.  Ellers kommer passagerer og borgere omkring det forventet tredjestørste trafikknudepunkt i Danmark til at gå rundt i murbrokker, advarer Alex Heick: » Det er allerede et enormt befærdet område, og når metroen kommer, bliver det jo meget værre. Hvis man udskyder arbejdet endnu et år, så kan man med stensikkerhed ikke nå at gøre noget ved området, før metroen står færdig, « siger han.    Afstand til rådhuset   Bispebjerg Lokaludvalg vil nu sammen med kollegerne på Nørrebro rette henvendelse til Økonomiudvalget for at påpege det akutte behov for handling for Nørrebro Stationsområde: » Vi skal helst have mindst en politiker i udvalget til at synes, at det er en god idé, men sådan nogen fører vi desværre ikke i vores bydele, « lyder det tørt fra Alex Heick, som dog stadig håber, det kan lade sig gøre at overtale politikerne på rådhuset.  » Vi skriver selvfølgelig et pænt og venligt brev, hvor vi gør opmærksomme på problemet, men min holdning er, at nu må de tage sig sammen. « Også et fysisk løft af Smedetoften har været på lokaludvalgets ønskeseddel i årevis, men det har forvaltningen umiddelbart heller ikke indstillet til forhandlingerne, og det ærgrer Alex Heick, når nu man fra lokalt hold har efterlyst løsninger så længe: » Det er en kendsgerning, at interessen for den slags ting aftager med kvadratet på afstanden fra rådhuset. Det er min egen matematiske formel, som har vist sig meget anvendelig, « siger han, som dog bestemt ikke har tænkt sig at give op: » Det er ligesom Anders And &amp; Co., man må komme igen hver tirsdag. Når man er den lille og ikke har nogen beslutningskompetence, må man jo bare blive ved at komme igen; « siger han.  Det er torsdag aften.  Mørket har lagt sig over Nørrebro efter endnu en voldsom begivenhed i bydelen.  På Den Røde Plads, som er blevet et naturligt samlingspunkt for denne del af København, holder små barista-biler med åben bagklap parkeret kun få meter fra politibiler og -motorcykler.  Ved borde med stearinlys i glas og på de store gynger på pladsen sidder grupper af unge københavnere. De taler om deres studier og den kommende weekend, men også om alle skyderierne.  Natten til torsdag blev to ofre tilfældigt ramt af skud ved Esromgade på Nørrebro, lige over for Den Røde Plads. En 26-årig mand blev af politiet jagtet gennem den i forvejen hårdt prøvede bydel. Den nu sigtede mand er en del af bandegrupperingen Loyal To Familia, og dermed var skyderiet endnu et bevis på, at bandekrigen på Nørrebro slet ikke er slut endnu.  »Skyderierne har stået på så længe nu, at jeg tænker: Hvis politiet kunne stoppe skyderierne, så havde de allerede gjort det,« siger Nina Pambi.  Hun sidder på en af de store gynger med tre af sine venner. De har ikke noget imod politiets massive tilstedeværelse, men tilliden til, at politiet skal løse konflikten, er til at overse.  »Jeg gad egentlig godt vide, hvad det hjælper, at politiet er så massivt til stede.  Banderne er jo tilsyneladende ligeglade,« siger Mateen Hussain.    Skrupelløse bander   Og skal man tro Københavns Politi, så er den antagelse ikke helt forkert. Til gengæld mener politiet, at der er en løsning på vej.  Torsdag formiddag i denne uge udtalte politiinspektør Poul Kjeldsen fra Københavns Politi således under en pressebriefing, at banderne »er skruppelløse og vælger at skyde, på trods af at politiet er talstærkt til stede.« Det samme siger han i dag. Men han mener også, at politiets indsats virker.  »Vi presser dem. Vi får dem væk fra gaden.  For vi ved, at det er det, der virker, og det kommer det også til at gøre denne gang,« lover han.  Dugfriske tal fra Københavns Politi viser da også, at politiet har haft travlt. Siden bandekrigen i sidste måned for alvor satte i gang, har politiet foretaget i alt 1.986 såkaldte visitationer på Nørrebro. Hele 36 bandemedlemmer er blevet anholdt i forbindelse med bandekonflikten, mens 14 andre er blevet anholdt i andre sager. De sidder alle ifølge politiet fængslet i dag. Samtidig har politiet beslaglagt 23 skydevåben og 109 stik-og slagvåben. Men spørgsmålet er, hvor meget det hjælper.  Flere kilder med kendskab til bandemiljøet siger, at de seneste ugers massive pres på banderne fra politiets side har været helt afgørende for, at der indtil torsdag i denne uge har været forholdsvis roligt på Nørrebro.  Men at det stadig er svært at få kernen i banderne i tale. Farid Chahade har tidligere forklaret til flere medier, hvordan han sammen med andre kræfter på Nørrebro forsøger at mægle i konflikten mellem de rivaliserende bander, Loyal To Familia og Brothas.  Vi møder ham i en moské på Nørrebro. Vi må ikke sige hvilken, for han vil ikke inddrage den i konflikten.  Ifølge ham har der været fremskridt. Men altså slet ikke nok til, at banderne er holdt op med at skyde.  »Vi har 99 procent med os. Men mangler den ene procent,« siger han og slår ud med armene.  »Og den ene procent er nærmest umulig at snakke med. Men det handler om at lægge pres på dem og sige, at de skal holde op med alt den ballade. Og det er det, vi gør. Vi taler med forældrene og nogle af de ældre i banderne for på den måde at overbevise Vesterskel S S RØDOVRE ST. HVIDOVRE Tårnvej Avedøre Havnevej Rødovrevej Rødovrevej Veronikavej Damhustorvet Damhus Boulevard Roskildevej Randrupvej Hvidovrevej Park Allé Avedøre Havnevej Kløverprisvej Kløverprisvej Rebæk Plads REBÆK SØ Præstemosen Hvidovrevej dem om, at de skal holde op. Ingen vinder på det her. Alle taber,« siger han.  Hvem den ene procent er, ønsker han ikke forklare, men ifølge Jyllands-Postens oplysninger er der især tale om flere ledende skikkelser i bl. a. Brothas, hvor især én person den seneste tid har kørt »sit eget sololøb« uden om alle parter med det formål at fortsætte konflikten. Tirsdag i denne uge fik Farid Chahade da også et opkald fra en af de ældre, forklarer han.  Han vil ikke sige fra hvem. Men budskabet var klart.  »Han ringede til mig og sagde: Krigen fortsætter,« siger Farid Chahade, der selv har en baggrund som kriminel. Han forklarer, at han kender mange af de unge, fordi han har undervist dem i kickboksning i klubber både i Mjølnerparken og på Blågårdsplads.  »Derfor ved jeg, hvordan de tænker, og det er en fordel,« siger Farid Chahade.  Møde med imamer I sidste måned arrangerede han et stort S VESTERPORT ST.  S HOVEDBANEGÅRDEN S DYBBØLSBRO ST.  Gl. Kongevej SYDHAVNEN Vesterbrogade Vesterbrogade Alhambravej Kingosgade Enghavevej Vej Istedgade Istedgade Dybbølsgade Gasværksvej Sønder Boulevard Ingerslevsgade Ingerslevsgade Halmtorvet Reventlowsg.  Kvægtorvsg.  Tromme-salen SKT. JØRGENS SØ Vodroffsvej Jern-baneg.  Vester Frb. gade TIVOLI Hammerichsg.  Løngangsstr.  Stormgade Vester Voldgade Boulevard H. C. Andersens Bernstorffsgade Bernstorffsgade Tietgensgade Niels Brocks G.  Kalvebod Brygge Artillerivej Drechselsgade Islands Brygge møde med imamerne i København. Jens Christian Larsen, der er præst i Kingos Kirke på Nørrebro, deltog også i mødet.  Og han er positiv over for initiativet.  »Jeg ved, at nogle imamer også selv har prædiket fred og forsoning. Og det er meget vigtigt at have den dialog som en del af løsningen, hvis en løsning skal kunne opnås,« forklarer han i dag om initiativet.  Men ellers er det få, der egentlig ved, hvad der sker.  F. eks. forklarer flere kilder, at de rigtig »tunge drenge« i banderne slet ikke lytter til folk som Farid Chahade. En kilde, der på grund af sin tilknytning til banderne ikke ønsker at stå frem, siger f. eks., at ikke mindst Loyal To Familia i dag er så hierarkisk opbygget, at beslutningerne om, hvad der skal ske, i realiteten bliver taget af meget få personer.    LTF-leder anholdt   Vasbygade Sjællandsbroen Vejlands Lossepladsvej SYDHAVNEN TEGLVÆRKSHAVNEN FISKERHAVNEN SLUSEHAVNEN TEGLHOLMEN SLUSEHOLMEN I sidste måned anholdt politiet den selvudråbte leder af Loyal To Familia, Shuaib Khan, der i dag stadig er fængslet og tiltalt for at have truet en politibetjent på Nørrebro. Og ifølge den samme kilde er han helt afgørende for, at der overhovedet kan komme en fred.  »Du kan aftale alt muligt om det ene og det andet, men det er Shebi (Shuaib Khans kaldenavn, red.), der bestemmer.  Og hvis han vil noget andet, når han kommer ud af fængslet, ja, så fortsætter krigen bare,« siger kilden.  Andre kilder forklarer samtidig, at de ikke ser nogen tegn på, at der i toppen af banderne overhovedet er nogen, der forhandler med hinanden. Politiinspektør Poul Kjeldsen ønsker ikke at kommentere det udsagn, men han forklarer, at politiet ikke mener, at konflikten er overstået.  »Det har vi ikke ment, siden den startede.  Heller ikke i de uger, hvor der ikke er blevet skudt. Derfor fortsætter vi også med at presse grupperingerne,« siger han.  matias.seidelin@jp.dk michael.thykier@jp.dk jesper.kongstad@jp.dk   Byvej Kettevej Avedøre Havnevej Kettevej Vi presser dem. Vi får dem væk fra gaden.  For vi ved, at det er det, der virker.  Poul Kjeldsen, politiinspektør Københavns Politi.    Fakta: Københavns gader - en krigszone for banderne   Natten til fredag var der atter skyderi i Københavns gader, hvor tre almindelige borgere blev beskudt. Siden midten af juni har der været mindst 30 skudepisoder, som menes at have forbindelse til den eskalerende bandekonflikt i København. Her er et overblik over skyderierne:  TEKST: JESPER KONGSTAD GRAFIK: LOTTE OVERGAARD KILDE: KØBENHAVNS POLITI, RITZAU OG JP  21. SEPTEMBER: Tre almindelige mennesker blev omkring kl. 01:00 beskudt på Nørrebro. En mand bliver beskudt i Heimdalsgade, men rammes ikke. Efterfølgende på Den Røde Plads blev en svensk kvinde ramt og siden opereret på Rigshospitalet, mens en mand rammes af strejfskud. Politiet har anholdt en 26-årig mand. 29. AUGUST: Der indløber flere anmeldelser om skyderi affyret nær Nørrebros Runddel. Ingen ramt. 22. AUGUST: Der affyres om natten fire skud mod en dør på Solitudevej på Nørrebro. Ingen ramt. 20. AUGUST: Skyderi på Esromgade på Nørrebro. Der affyres flere skud. Ingen ramt. 15. AUGUST: Politiet rykker ud til en skudepisode på Holmbladsgade på Amager ca. kl. 21.00. En person bliver ramt og kørt på hospitalet. 13. AUGUST: Skyderi ved Heimdalsgade på Nørrebro. En 39-årig mand bliver tilfældigt ramt. 12. AUGUST: To mænd bliver tilfældigt ramt af skud ved Den Røde Plads på Nørrebro. En passager på bagsædet af en knallert affyrede seks til otte skud mod det to ofre. 11. AUGUST: Politiet rykker ud til en anmeldt skudepisode på Birkedommervej i København Nordvest. Ingen ramt, men politi finder en bil med et skudhul i. 10. AUGUST: Denne torsdag aften bliver der skudt tre steder i København. På Præstelængen i København Nordvest var en 27-årig mand tilfældigt i skudlinjen. Kun mandens knallert rammes. Der var tillige skudepisoder i Tingbjerg i Brønshøj og i Korsgade på Nørrebro. 9. AUGUST: Ca. kl. 22 bliver en familiebil tilfældigt beskudt omkring Mjølnerparken på Nørrebro. Ingen ramt. 8. AUGUST: En vildfaren kugle ender i en sofa i en lejlighed på Lundtoftegade på Nørrebro, mens en tilfældig person var i lejligheden. 5. AUGUST: Kort efter midnat bliver en 19-årig mand skudt i benet i Mimersgade på Nørrebro. Han var et tilfældigt offer. 4. AUGUST: En 17-årig dreng bliver et tilfældigt offer, da to mænd på knallert skyder ham i foden i Tingbjerg.  4. AUGUST: Der bliver kort før kl. 13 affyret skud mellem to biler på Rovsingsgade i København. En bliver ramt. 2. AUGUST: En 24-årig mand med banderelationer blev skudt i ryggen, da to mænd på en scooter eller knallert åbner ild i krydset mellem Tomsgårdsvej- Tuborgvej og Frederiksborgvej i København Nordvest. 1. AUGUST: To mænd på knallert affyrer flere skud på Nørrebrogade. En 30-årig mand kendt fra bandemiljøet blev ramt i den ene balle. 28. JULI: Flere skud bliver affyret i Mjølnerparken på Nørrebro. Ingen personer, men tre biler bliver ramt. 25. JULI: En 26-årig mand, der ikke er en del af bandemiljøet, bliver ramt af to skud i benet, da en bil stopper op i Rovsingsgade på Nørrebro. En mand affyrer 8-10 skud. Kort efter anholdes to mænd på 23 og 29 år i Mjølnerparken. 20. JULI: Politiet rykkede ud til Mjølnerparken på Nørrebro efter en anmeldelse om skud, som ifølge vidner blev affyret af to mænd på en motorcykel. Ingen ramt. 19. JULI: Skud ved Krakas Plads på Nørrebro nær Haraldsgade. I en hæk fandt politiet en pistol med skarpe skud. Ingen blev anholdt og ingen ramt. 18. JULI: Der bliver skudt ved både Tingbjerg Skole i Brønshøj og i Mjølnerparken på Nørrebro. Ingen ramt. 14. JULI: Skyderi i Mimersgade på Nørrebro. Politiet finder afskudte hylstre, og dagen efter finder politiet et skudhul i en kaffebar på Heimdalsgade. 16. JUNI: Ukendte personer affyrer skud fra en knallert på Frederiksborgvej i Nordvest. To af skuddene rammer ruder i en kiosk og i en lejlighed. Ingen ramt. 13. JUNI: På Gadelandet i Husum affyrer to personer på en knallert mindst 12 skud mod en gruppe personer. Ingen bliver ramt. 13. JUNI: Der bliver om natten skudt på Bogtrykkervej i Nordvestkvarteret nær Tagensbo Skole. Politiet finder patronhylstre, ingen gerningsmænd eller ramte. 12. JUNI: Der er meldinger om skud på Gyldenrisvej på Amager. Ingen bliver anholdt eller ramt.  INDRE NØRREBRO: Nyt navn, nyt logo, et nyt ' modtagelokale' i stueetagen ved biblioteket på Blågårds Plads og alle de ideer og den viden, man har samlet sammen i løbet af de sidste mange måneder. Områdefornyelsen Nørrebro (tidligere Områdefornyelsen Indre Nørrebro) er nu klar til at gå i gang med ' det rigtige arbejde'.  » Et af de store projekter vi går i gang med bliver at lave en trafikplan for området. Vi skal ud og kortlægge alle de ømme trafikpunkter, som for eksempel busslusen i Stengade og enden af Rantzausgade.  Så skal vi prøve at forestille os nogle andre scenarier, « siger projektchef for Områdefornyelsen Nørrebro, Mette Prag, som har en lang ' to do-liste' over projekter, initiativer og indsatser man kan gå i gang med i kvarterets tjeneste.  Rantzausgade er et centralt punkt på denne liste, og her har Områdefornyelsens folk allerede været på besøg i gadens mange butikker for at prøve at kortlægge de særlige udfodringer i Rantzausgade, som mange kører ad, men ikke nær så mange stopper (og handler) i.    Søger kontakten med jer   Forårets skal også gå med at få gang i en ' grøn tænketank' og forsøge at gøre noget ved hjemløseproblematikken.  Sidstnævnte er også et eksempel på, at man bestræber sig på at inkludere alle de mennesker, som måske ikke er så ' projektvante'.  » Vi har brugt mange kræfter på at komme i snak med dem, som ikke råber så højt for at høre, hvad de gerne vil have, at der sker i kvarteret, « siger Mette Prag, som fortæller, at hun og de andre folk i Områdefornyelsen er blevet taget fantastisk imod, når de for eksempel har besøgt de unge i Gadepulsen, Askovfondens café eller er begyndt at tage vagter i cafeen i Folkets Hus. Alt sammen for at komme i kontakt med beboerne.  I det hele taget vil de ansatte gerne understrege, at det er borgernes visioner om fornyelse, som skal gennemføres.  SØNDERBORG: Bilerne har de seneste dage ikke kunnet køre ad Sønder Havnegade, og det er der en god grund til.  Efter skaderne på kajkanten ved Nørre Havnegade, hvor der tidligere var Bierbaums Fiskehandel, er udbedret, var det meningen at reparere den kampestensmur, som ligger i vandet bag den nye iskiosk og havnekontoret ved Nørrebro.  - Det satte stormen Bodil en stopper for i december måned, forklarer havnemester Finn Hansen.    Spunsvæg   Dykkere havde faktisk været nede og gøre klar med forskallingsbrædder, så der kunne lægges beton ind mod den daværende spunsvæg, men med stormen Bodil slog havvandet så hårdt ind mod den beskadigede spunsvæg, at vejen under Nørrebro blev undermineret.  I stedet for har kommunen iværksat et langt større projekt med jernspunsvæg, som også er brugt til at inddæmme noget af havnebassinet ved Ewers pakhus.  - Hvert 10. år skal der skiftes anoder på jernspunsvæggen for at holde rusten væk, forklarer havnemester Finn Hansen.  - Det har været et stort projekt, som løber op i otteni millioner kroner, fortæller Lars Overgaard, ingeniør i teknisk forvaltning, mens han går rundt med andre kommunale medarbejdere og kigger på projektet.  Efter et halvt års arbejde på først Nørre Havnegade og nu Nørrebro satses der på, at det hele er afsluttet til påske og i hvert fald bliver der passage for gående til iskiosken. Sønder Havnegade åbnes igen en af de første dage.    FAKTA Anode   En almindelig varmtvandsbeholder indeholder en anode.  Anoden er en stav af et mindre ædelt metal, der er inde i varmtvandsbeholderen.  Anoden afgiver materiale, der lægger sig over revnerne.  Herved hindres tæring og rust.    REPORTAGE   . På en eftermid - dag, hvor Blågårds Plads er fyldt med sollys og børn på skøjter, er det svært at forestille sig flammer, der bryder freden og ødelægger biler og containere. Men når mørket falder på, begynder balladen.  » I aftes kom jeg cyklende og så et par skraldespande brænde. Det er da møg- ubehageligt, men det er det også med alt det politi, der er her.  Det provokerer folk, når de kommer i de store salatfade og ånder os i nakken, « siger en kvinde, der har boet på Nørrebro siden midten af 1960' erne.  På Blågårdsgades brosten triller forældre forbi med cykelvogne og indpakkede børn. Unge stopper op for at kigge på tøj på stativer og på plader, der ligger til salg på små borde.  » Jeg er træt af al den dårlige omtale. Her er fredeligt.  Jeg elsker det her kvarter.  Det er verdens bedste sted, « lyder det fra kvinden, der har boet på Nørrebro i årtier og erklærer, at hun skal bæ - res ud derfra.  Men lidt længere henne ad den gade, hvor biler, fodgængere og cykler deler strædet mellem sig, er glæden for kvarteret den seneste tid falmet.  På en bænk nyder en far februars solstråler med sine to børn, inden de skal hjem.  » Vi vil gerne være inde før klokken 18. Når mørket falder på, er det, som om ugæstfriheden trænger sig på, « siger Johnny Nielsen, der er grafisk designer.  Ved siden af hans søn på to år læner en stak flyttekasser sig op ad bænkens armlæn.  Om 14 dage flytter Johnny Nielsen og hans familie fra Nørrebro, selv om de kun har boet der i tre måneder.  » Uroen og den råhed, her er, gør børnene utrygge, « siger han og har svært ved at for- stå årsagen til, at flam - merne igen er blusset op.  Blandt kvarterets beboere bliver der snakket meget om grundene.  Hashsalg, politiets mange kropsvisiteringer og Muhammed- krisens genopståen er nogle af buddene.  » Dem, der står bag uroen, er tydeligvis sure over noget, men jeg føler ikke, den stemme, de så gerne vil have, vi hører, bliver hørt. Den drukner i balladen, « siger Johnny Nielsen. HELLE ERIKSEN.    Balladen   Københavns Politi anholdt i alt 17 personer for ildspåsættelser og uroligheder natten til i går.  Også i Århus, Kalundborg, Ishøj, Rødovre og Taastrup var der uroligheder.  Politiet ved endnu ikke, hvad der er årsag til uroen.  Københavns Politi havde i går optalt 14 bilbrande, 20 contai nerbrande, to affaldsbrande og 14 tilfælde af hærværk såsom rudeknusnin ger.  Flere mener, balladen vil blusse op igen i weekenden.  Jeg stopper ikke, før der er ingen, der er større end mig!" rappede Nørrebrodrengen Oliver Kesi i sin første video, ' Byen sover'. Historien om, hvordan den unge rapper blev en regulær sensation takket være YouTube, er efterhånden blevet fortalt en del gange, men det gør den ikke mindre interessant. Især fordi den har været med til at re-brande Nørrebro. Nu er det ikke længere et sted, du bliver skudt. Nu er det Danmarks nye musikalske hotspot - en kreativ smeltegryde, der tager mangfoldigheden til sig, sætter kog i kreativiteten og spytter ildsjæle som den 19-årige Kesi ud. Integration i sin pureste form, om du vil.  DE ANDRE BYTTEDE FODBOLDKORT - VI BYTTEDE MIXTAPES Selv om Kesi medgiver, at han skylder Nørrebro en tak for sin succes, så er taknemlighed én ting. Loyalitet er en anden. Og der er ingen tvivl om, at Kesi er tro over for sit Nørrebro. Thorsgade er hans gade. Der er han født og opvokset sammen med sin danske mor og sin far, der er fra Tanzania, og der bor han stadig.  " Det er først nu, jeg har tanker om, at jeg måske en dag skal flytte herfra. Men det ville sgu være fucking underligt, og jeg ville aldrig flytte længere væk end, at jeg kunne være i centrum på 10 minutter," fortæller Kesi. Han bliver afbrudt af sin telefon, der ringer.  " Gili, jeg ringer tilbage lige om lidt," siger han og lægger på.  Gili er en af de andre drenge i Kesis crew: Bombs Over Copenhagen, Bars Of Crack, Bomber Over Centrum eller bare B. O. C., som det seneste år mere eller mindre " J egenhændigt har defineret bydelens lyd. Og de har ramt bredt - og plet. Siden første video kom på YouTube i 2010, er Kesi og resten af drengene fra Nørrebro blevet kendt i hele Danmark, og Kesi har underskrevet kontrakt med verdens største pladeselskab, Universal Music, der udgiver hans første album i løbet af året.  Egentlig er det et tilfælde, at musikken overhovedet tager sit udgangspunkt i Nørrebro. Selv om både Kesi og hans ven og musikalske partner, Niklas, er vokset op på Nørrebro, er Gili - ham, der lige ringede - fra Vestegnen.  " Det er et tilfælde, at vi alle kom på Nørrebro. Vi kunne lige så godt have mødt hinanden alle andre steder i København," fortæller Kesi.  Men skæbnen ville alligevel, at det blev Nørrebro, der skulle danne kulissen for Kesi og hans drenge, og havde du mødt dem for 10 år siden, ville du kunne se dem på Tagensvej, hvor de med mp3-afspillere spillede favoritsangene for hinanden.  " Der stod vi så og hørte musik på gaden. Når de andre drenge byttede fodboldkort, byttede vi mixtapes fra USA.  Det handlede om at finde de bedste artister. Jo mere undergrund, jo bedre. Det var sådan noget med ' ham her havde du helt sikkert aldrig fundet', og hvis de andre kunne lide ham, var det ' ja ja, jeg sagde det sgu da til dig'.  Det var meget grineren." PÆDAGOGERNE GAV OP Kesi er vokset op lige ved siden af Ungdomshuset på Jagtvej 69, der dengang havde en spirende hiphopscene. Men alligevel foretrak han at hænge ud på gaden.  " Jeg er vokset op i en baggård. Det bliver man meget præget af. Der er en gårdkultur, som gør, at man sidder på en bænk der og hænger ud med de andre. Ungdomshuset var for hippier, der lugtede og havde langt hår. Det var ikke os, du ved," siger Kesi, som dog godt kan se nu, at det nok alligevel ikke hang sådan sammen.  " Jeg anede ikke, at der var hiphop i Ungdomshuset. I mit hoved var der kun rockmusik og folk i sort tøj med piercinger.  Det var så langt fra min verden, men det var mest uvidenhed. Nicholas ( den for tiden meget omtalte rapper, Kidd, red.) kom der vist, men ham har jeg også først mødt senere, selv om mange tror, vi er vokset op sammen. Sådan er det altså ikke." Da Kesi blev 12 år, blev han en del af en af Københavns mest kendte ungdomsklubber, Thomas P. Hejle, der ligger i Nørre Voldgade.  " De siger, at det er på Thomas P. Hejle, at hiphoppen startede. Oppe i toppen af bygningen kan du stadig se graffiti fra dengang," fortæller Kesi.  Og pudsigt nok blev det også på Thomas P. Hejle, at Kesis musik tog sine spæde skridt. På klubben arbejdede pædagogen Finn, og han var den første, der fik lov til at høre de tekster, Kesi havde brygget sammen i skjul derhjemme.  " Finn var dj og hiphop-producer. Han var sgu rimelig sej.  Finn havde et studie inde i klubben, hvor han spillede beats for os. En dag tog jeg en hel bunke tekster med til Finn, som jeg havde skrevet. Jeg bad ham tjekke det ud. Jeg var meganervøs, og jeg spurgte ham hver dag ' har du tjekket det nu?' Men han tog sig god tid til det og hjalp mig. Det har helt hundrede betydet noget for, hvor jeg er nu." Men Kesi havde for meget krudt i røven til at være på klubben, og han endte med at blive smidt ud. Han fyldte for meget.  " Hvis nogle andre havde booket computerne, smed vi dem bare væk, hvis vi ville spille. Vi var flest, og vi bestemte.  Vi var virkelig irriterende," siger han og fortæller, at han og vennerne, der også blev smidt ud, bare begyndte at hænge på gaden foran klubben i stedet for.  " EJ, SE DE UNGE FRA NØRREBRO - DE ER BLEVET KREATIVE!" En sms tikker ind på Kesis telefon. Det er den niende sms på den time, interviewet har varet.  " Det er altså ikke for at være uhøflig, men jeg skal bare lige svare på den her," undskylder Kesi. Beskeden er fra en anden af tidens unge stjerneskud, sangeren Lukas Graham.  Der er ingen tvivl om, at Kesi ikke kun kender Nørrebro som sin egen bukselomme - han kender også hele København.  Xander Linnet og Lukas Graham er gode venner, og han har lavet musik med Nik &amp; Jay. Det er poppens superliga, Kesi hænger ud med, så har han i virkeligheden bare udnyttet sin " barske" Nørrebro-baggrund? Er det bare et image? " Nørrebro er da garanteret det, der har skabt hele den her bølge. Vi er alle sammen fra samme sted, og vi laver alle sammen musik. Medierne har fået noget at skrive om, netop fordi vi er fra Nørrebro, du ved. Det er blevet til " ej, se de unge fra Nørrebro - de er blevet kreative" i stedet for bare at se det for, hvad det er. Det er jo bare musik. Før lavede man ildebrand på Nørrebro - nu laver vi tracks.".  " Jeg anede ikke, at der var hiphop i Ungdomshuset.  I mit hoved var der kun rockmusik og folk i sort tøj med piercinger. Det var så langt fra min verden, men det var mest uvidenhed.".    Blå bog   ? Oliver Kesi er født den 7. september 1992.  ? Han er født og opvokset på Nørrebro og har altid boet i samme lejlighed i Thorsgade ved Jagtvej.  ? Kesi droppede ud af gymnasiet for at satse på musikken.  ? Kesi er en del af crewet B. O. C. med Benny Jamz og Gili.    Kesis musik   ? Byen sover var første video, Kesi og hans crew B. O. C lagde på YouTube i 2010.  ? Byen sover har godt 140.000 views.  ? Præcis et år senere skrev Kesi kontrakt med Universal Music.  ? Kort tid efter blev han P3' s Uundgåelige med sin første single, Slem dreng.  ? Den 20. februar udgiver Kesi sit debutalbum, Bomber Over København.  Ved første øjekast ligner Blågårdsgade enhver anden gade i København.  Her er kiosken, pizzabaren, et par caféer, en frisør, blomsterbutikken og to grønthandlere.  Men noget er anderledes. Selv om det er sen eftermiddag, er gaden påfaldende øde. De få mennesker, der bevæger sig rundt, går langs murene eller cykler hastigt gennem gaden uden at stoppe.  Vinduerne til en café er gennemhullede og lappet med gaffatape, og for enden af gaden holder en politibil og holder øje.  På døren til biblioteket står budskabet stavet sort på hvidt: " Indskrænket åbningstid! Grundet de omfattende skyderier og følgende utryghed for brugere og medarbejdere holder vi lukket hverdage fra kl.  18 og hele weekenden." Vi befinder os i bandeland. Blågårds Plads er centrum for en verserende krig mellem rockere og indvandrerbander, der er så voldsom, at den vækker minder om forbudstidens Chicago. Alene i sidste weekend blev seks uskyldige mennesker ramt af skud. To af dem døde.  Inden for otte måneder har byen været vidne til over 50 skudepisoder.  De fleste er sket her på Nørrebro, og stemningen er så anspændt, at ingen længere går fri.  Om aftenen bliver almindelige mennesker stoppet på gaden og kropsvisiteret af bandemedlemmer.  Skud mod tilfældige biler er blevet hverdag, og har du hættetrøje, kort hår eller tatoveringer, er du sikker på at få problemer med " Blågårdsbanden" -en af landets ældste og mest voldsomme kriminelle grupper.    -Vi plejede at tage os af hinanden   Alligevel fortsætter livet på Nørrebro på sin egen stille facon.  I forårskulden på Blågårdsgade sidder Jennifer Jakobsen og sælger ting fra sit eget lille gademarked.  -De skal bære mig ud i en et-værelses med låg, før jeg forlader det her kvarter, siger hun.  Men Jennifer Jakobsen er sur og hidsig, fordi hendes hjem gennem de seneste 30 år er forvandlet til en krigszone, hvor der ikke skelnes mellem parterne.  -Vi plejede at tage os af hinanden her. Det var sådan, at man hentede mad til de gamle, hvis de ikke selv kunne. Og alle kendte alle.  I dag er situationen en anden. De mange skudepisoder, truslerne mod tilfældige og voldshandlingerne har lukket bydelens liv. De handlende er forsvundet fra gaden, hvilket Toro Bingini mærker i sin blomsterbutik: -Der kommer ikke nogen og køber blomster, når tingene er sådan her, siger han.  Toro Bingini bor selv på Nørrebro, men bevæger sig ikke længere ud efter klokken 18.  -Nej, jeg har mørkt hår og mørk hud. Jeg tør ikke.  Hos den ene af gadens to grønthandlere står ejeren bag disken.  Han har stadig enkelte kunder, men føler sig ikke tryg.  -Jeg plejede at have åbent til klokken 21. Men nu lukker jeg senest klokken 19. Jeg tør ikke have åbent senere. Det er ikke længere sikkert, siger manden, som vil være anonym.  -Hvis jeg udtaler mig med navn, står der otte mænd her i morgen og truer mig, fordi jeg har talt imod mine egne. Det her er min indkomst, mit liv, så jeg tier stille, siger han, men udtrykker alligevel sympati for politiet.  -Hvis de gør, som de har lovet og sætter hårdt mod hårdt, så kan vi måske komme ud af det her igen.  Men jeg er ikke sikker, siger grønthandleren, mens han sælger tre blommer.    Skifter tøjstil for at passe på   Politibilen fra før er her ikke mere.  Den er kørt ud for at sikre, at maden til bydelens ældre kommer frem.  Efter at en mand fra AK 81 ( en støttegruppe for Hells Angels) blev taget med en skarpladt pistol og skudsikker vest i en af udbringningsfirmaets biler, har banderne stoppet alle biler og truet budene på livet. Så nu kommer de kun frem med politieskorte.  Garanan Sivasubramanjam og Murat Üzümcü på 28 år går i skole lidt nede ad gaden, og de plejede at gå på café på Nørrebro, når de fik fri.  -Men jeg holder mig væk efter klokken 18. Det er for farligt at være her, siger Garanan Sivasubramanjam.  Begge har også ændret tøj stil, siden urolighederne for alvor tog til.  -Jeg klæder mig rigtig pænt og klipper ikke mit hår kort, for jeg vil ikke forveksles med et bandemedlem.  Det kan jo koste én livet for tiden, siger Murat Üzümcü.  Længere oppe i bydelen står tre drenge og hænger på et gadehjørne.  Da de ser kameraet på fotografens skulder begynder de at råbe.  -Vi hævner os, råber 14-årige Anas.  De tre drenge bor i Mjølnerparken og føler, at bandekrigen er helt berettiget.  -De der rockere skal ikke komme her og skyde vores. Så hævner vi os, siger Anas igen, idet han henviser til den 25-årige mand, der blev skudt sidste fredag i Mjølnerparken, fordi han lignede et medlem af en indvandrerbande.  -Men han havde ikke noget med krigen at gøre. Han var på vej hjem for at besøge min bror, da han blev skudt, bare fordi han lignede en anden, siger Anas.  -Og hvor var politiet, spørger vennen Ali på 14 år.  -De patruljerer normalt ude ved Mjølnerparken hvert kvarter, men da han blev skudt, var de der ikke.  Og ambulancen kom først efter en halv time. Hvordan kan det være, spørger han og svarer i næste åndedræt selv: -Politiet gør ikke noget. De arbejder sammen med rockerne. Det ved vi.  Ingen af drengene har medlidenhed med de andre uskyldige ofre for skyderierne.  -De kender sikkert rockerne, siger 13-årige Muhammed.  -Og hvis de ikke gør, så er det bare ærgerligt. Vi hævner os i hvert fald, tilføjer Anas.    -Der kommer en reaktion   Ved det lille gademarked sidder Jennifer Jakobsen stadig og sælger gamle jakker og brugte cd'er. Og hun er ikke i tvivl. For tiden bukker bydelens borgere under for bandernes krav. Men hvis krigen bliver ved, vil beboerne i området få det sidste ord.  -Der skal nok komme en reaktion.  Snart begynder fredsdemonstrationerne at komme. Vi vil ikke finde os i, at de ødelægger vores kvarter. Ikke i længden, siger hun.  [ Hvis jeg udtaler mig med navn, står der otte mænd her i morgen og truer mig, fordi jeg har talt imod mine egne.  Grønthandler på Nørrebro [ Der skal nok komme en reaktion. Snart begynder fredsdemonstrationerne at komme.  Jennifer Jakobsen, beboer på Nørrebro.    En uge i bandekrigen   Fredag 27. februar: En 25-årig irakisk mand bliver mejet ned af 10-12 skud i Mjølnerparken på Nørrebro i København.  Manden, der dør på stedet, har ingen relation til bandekrigen. Han er kun på besøg i området.  Lørdag 28. februar: En 32-årig færøsk mand bliver skudt i ryggen , da han kommer kørende igennem Nørrebro.  Han er på vej til en koncert og har intet med bandeopgøret at gøre. Han bliver skudt, fordi han sænker farten i sin bil.  Mandag 2. marts: En 30-årig mand bliver dræbt af flere skud, da to unge indvandrere åbner ild på Café Våren på Amager natten til mandag. To unge mænd og en kvinde bliver også såret af skuddene. Caféen ligger tæt på en Hells Angels-rockerborg, men de fire skudofre har ingen relation til rockermiljøet.  Tirsdag 3. marts: Biblioteket, ungdomsklubben og sportshallen ved Blågårds Plads ændrer lukketider efter de mange skyderier og dropper at have åbent efter klokken 18 -også i weekenderne.  Samtidig advarer flere lande deres borgere mod at besøge Nørrebro, hvis de er i Danmark på ferie.  Onsdag 4. marts: Børnehaven " Den Røde Rose" søger Københavns Kommune om penge til skudsikkert glas for at beskytte børnene. Samtidig indfører flere skoler beredskabsplaner, lukker for brugen af legepladserne og overvejer vagtværn ved dørene. Justitsminister Brian Mikkelsen ( K) offentliggør sin såkaldte " Bandepakke", der blandt andet skal gøre det muligt at udvise indvandrere, der bærer våben, samt forhøje strafferammen til det dobbelte for danske statsborgere.  Torsdag 5. marts: Indvandrerbander hævder, at politiet er i ledtog med rockerne og fortæller, at de er klar til at skyde på politiet, hvis det kommer i vejen for bandekrigen. Under en razzia på Nørrebro beslaglægger politiet tre maskinpistoler, to pistoler, tåregas og slagvåben. Fire mænd bliver anholdt.  Fredag 6. marts: Ungdommens Røde Kors indkalder til demonstration mod skyderierne på Nørrebro. Samme eftermiddag bliver der skudt i forstaden Tingbjerg.   Bål, brand og brosten i Nørrebros gader har – igen – gjort slagsmålet om et nyt ungdomshus i København til et hedt politisk emne. Men om muligt er de politiske fronter trukket endnu skarpere op, og dermed er udsigten til en løsning ikke rykket tættere.  Fortalerne for at finde en afløser for det ryddede ungdomshus på Jagtvej 69 bruger de seneste uroligheder som argument for at finde en hurtig løsning – meget gerne ved at genbruge det tomme hus på Grøndalsvænge Allé 13 i Københavns nordvestlige hjørne.   Modstanderne mod at etablere et nyt hus bruger den selvsamme kaos natten mellem lørdag og søndag til helt at afvise forslaget, fordi det vil belønne uromagerne.  »Vi må aldrig bøje os for mennesker, som tror, de kan opnå politisk indflydelse ved at kaste med brosten og smadre en hel bydel. Det er og bliver en politiopgave at håndtere den slags mennesker,« lyder det advarende fra kulturborgmester Martin Geertsen (V).    Hus for fred    I modsætning til den borgerlige lejr på Københavns Rådhus mener venstrefløjen, at et nyt ungdomshus er løsningen. Også for de plagede beboere på Nørrebro, som gang på gang oplever blå blink og bål i gaderne og vågner op til en ødelagt bydel.  »Når jeg efter urolighederne går op og ned ad Nørrebrogade, får jeg klart det signal fra nørrebroerne, at de gerne ser et nyt ungdomshus, så de kan få fred. Det er helt entydigt, og de siger: Kan I ikke snart tage jer sammen derinde på Rådhuset og få lavet et nyt ungdomshus,« siger Enhedslisten Morten Kabell.  Enhedslisten har stillet et nyt ungdomshus som et ultimativt krav for at indgå i et budgetforlig med Socialdemokraterne. Budgetforhandlingerne starter for alvor midt i september.  Også SF støtter tanken om at etablere et nyt ungdomshus på Grøndalsvænge Allé, selv om partiet ifølge medlem af Borgerrepræsentationen Frank Hedegaard (SF) ikke er helt så ultimativ i forbindelse med budgetforhandlingerne.  »Hvis vi ikke finder en løsning, vil urolighederne blive ved med at poppe op til stor gene for beboerne på Nørrebro. Jeg er naturligvis helt enig i, at vi ikke skal belønne ballademagere, men vi bliver bare nødt til at erkende, at problemet i nogen grad er skabt på Rådhuset, da kommunen tillod Ungdomshuset på Jagtvej at forsvinde,« siger han.    Ingen opblødning    Overborgmester Ritt Bjerregaard (S) var umiddelbart efter rydningen af Jagtvej 69 positivt indstillet overfor at finde en løsning, men siden har hun trukket de kommunale følehorn til sig.   Efter nattens ballade er hun dels lettet over, at ingen kom til skade, dels vred på de unge, som sætter Nørrebro i brand.  »Hvorfor skal det gå ud over helt almindelige mennesker på Nørrebro? Det hører ingen steder hjemme,« meddeler hun i en skriftlig kommentar.  Om et fremtidigt ungdomshus skriver hun, at det hverken er rykket tættere på eller har fjernet sig.  »Vold og hærværk er ikke en kommunikationsform, og jeg ser ingen sammenhæng mellem molotovcocktails, brændende politibiler og forslag til alternative kulturtilbud i København,« hedder det i overborgmesterens udtalelse.  Hun afviser, at kommunen kan forære de unge et hus.  »Ikke uden at vi fører tilsyn med det. Det har vi pligt til. Så det undrer mig ærligt talt, at man bliver ved med at foreslå noget, der ikke er lovligt,« skriver hun med adresse til Enhedslistens forslag om at bruge Grøndalsvænge Allé 13.  Både Enhedslisten og SF afviser, at det er ulovligt for kommunen at løse konflikten med et nyt hus.  »Det kunne man med Jagtvej 69, og det fungerede da i 24-25 år. Det handler om at vise politisk mod og vilje,« siger Morten Kabell.   hanne.fall.nielsen@jp.dk   Og dagen efter brød de ud i lys lue og endte i et oprør, der mindede om balladen i Paris. De unge satte ild til tre biler, knuste adskillige ruder til både forretninger og offentlige institutioner med brosten. Der blev brugt tåregas mod de unge, og politiet måtte anholde 11 unge 2. generationsindvandrere.  Politiet fik dog ikke fat i nogle af dem, der stod bag ildspåsættelsen, og alle 11 anholdte blev senere løsladt.  Baggrunden for urolighederne er en strid mellem politiet og unge 2. generationsindvandrere på Nørrebro. Politiet har i længere tid forsøgt at bekæmpe hashhandlen på det indre Nørrebro.  Anledningen til urolighederne lørdag og søndag var ifølge kilder blandt de unge, at politiet trak knipler mod en af fædrene til de unge, da faren blandede sig i en anholdelse.  »Når de »fucker« med vores fædre, »fucker« vi med dem,« lød beskeden fra flere af de unge, da de kontaktede B.T. chris  Ingolf W. Sørensen er indehaver af en trælasthandel på Nørrebro.  Men han er efter eget udsagn også ophavsmanden til et 'tæskehold', der skal tage de autonome ved vingebenet, hvis de dukker op foran hans butik.

Det fortalte Ingolf W. Sørensen i aftes til justitsminister Frank Jensen på en konference på Christiansborg.

- Vi er nogle på Nørrebro, der har lavet et tæskehold, eller hvad man nu skal kalde det.  Vi sover i vores forretninger, for det bliver vi nødt til, og så tilkalder vi hinanden over telefonen, hvis det brænder på.

For politiet kommer jo ikke, sagde Ingolf W. Sørensen til den lyttende Frank Jensen.    NU SOVER JEG I BUTIKKEN   Ingolf W. Sørensen vil ikke fortælle, hvor mange butiksindehavere, der har meldt sig under tæskeholds-fanerne.  Først sagde han 'et stort antal', men senere blev det rettet til 'nogle stykker'.  Antallet betyder dog ikke så

meget for ophavsmanden, som godt kan slå på tæven på egen hånd.

- Jeg har kun fået tæsk én gang i mit liv, og det var af min far.  Så de kan bare komme an, advarer den initiativrige forretningsmand.

I nat vil han så for første gang overnatte i sin forretning.  Hvorfor først nu og ikke tidligere?

- Jamen, det er jo fordi, det først er i morgen (i dag, red.), at jeg er i aviserne.  Det er først fra det tidspunkt, jeg bliver interessant for ballademagerne, siger Ingolf W. Sørensen, hvis butik ikke fik en skramme under optøjerne natten mellem søndag

og mandag.

  PROVOKERER SLAMBERTERNE   De hærgende horder gik slet ikke igennem hans gade, men holdt sig på knap en halv kilometers afstand.

- Det er klart, at jeg også gør det her for at provokere de slamberter.

Så kan det jo være, de holder op, håber Ingolf W. Sørensen.

Justistminister Frank Jensen tager truslerne om et tæskehold ganske alvorligt.

- Det er en meget menneskelig reaktion oven på de oplevelser, mange af Nørrebros handlende havde i søndags.  Man kan ikke fortænke dem i, at de her efterfølgende går rundt med følelserne uden på tøjet.  Men jeg vil sige til Ingolf:  Lad nu politiet gøre

sit arbejde.  Politidirektøren har jo lovet forbedringer i reaktionstiden, og jeg mener ikke, man skal gribe til selvtægt, siger Frank Jensen.  Det er ikke så tit, der står PETvagter udenfor og mumler lavmælt i deres headset, når der åbner en ny sandwichbar i København.  Men sådan var det lørdag eftermiddag, da Grisen åbnede på Nørrebro lige ved Fredens Park.  Årsagen var ikke løftet om 500 gratis flæskestegssandwich, som indehaverne havde lokket med, men derimod æresgæsten, der var inviteret til at klippe snoren over: Dansk Folkepartis værdiordfører, Pia Kjærsgaard.  Nørrebro må nok regnes for at være et af de steder i Danmark, hvor den tidligere DF-formands popularitet er absolut lavest. I 1998 blev hun overfaldet, da en journalist fra DR-programmet Strax ville interviewe hendde i Griffenfeldsdsgade og hun måtte søge dækning i en bank på Nørrebrogade.  Men de tider er åbenbart for længst forbi, eller også må man sande, at vejen til alle danskeres hjerte går gennem maven.  For der var ingen sure miner, da Pia Kjærsgaard klippede snoren over og erklærede ' Grisen' åben.  Der var mødt flere hundrede sultne Nørrebro-borgere op, og de klappede alle sammen lystigt.    Danske værdier   Det så nærmest ud til, at Pia Kjærsgaard har sluttet fred med Nørrebro.  »Ja, det gik meget godt, ikke. Men det er jo heller ikke Blågårds Plads,« sagde Pia Kjærsgaard, der havde taget sin mand Henrik Thorup med.  »Jeg fik en henvendelse fra Katrine og Umut, og jeg syntes, det var helt fantastisk -retro og godt gammeldags dansk hele vejen igennem.  Og så serverer de flæskestegssandwich og er to unge mennesker, der har taget et initiativ. Det kunne jeg ikke stå for,« siger Pia Kjærsgaard.  »De syntes, jeg skulle åbne restauranten, og jeg syntes, det var så friskt gjort. De ville gerne have en, der stod for danske værdier. Og det er jeg jo stolt af. De har hængt billeder op af Dronningen og Prinsgemalen, og der er sådan lidt kronhjort og skovsø over det, og det kan jeg jo godt lide,« siger hun.    Masterchef-vinder   Grillmester er Umut Ra Sakarya, nyslået ' Masterchef'-vinder i ' Mig og min kok'-udgaven, hvor han førte René Dif til tops. Umut har selv arbejdet på grillbar og pizzeria i sine tidlige år, men knoklet sig op ad den kulinariske stige, blandt andet som frivillig på Geranium og senere souschef på Ravage.  Hans kæreste, Katrine Hjorth, er professionbachelor i ernæring og sundhed, og som AOK. dk skriver, har parret nu ' valgt at gøre dansk grillmad ære ved at behandle den med den respekt, den fortjener.' »Her er ikke pillet ved traditionerne.  Der er præcis det i sandwichene, som der skal være, men arbejdsindsatsen og den tekniske know-how er hævet betragteligt, så de er kommet over i modsatte grøftaf billigste frysevarer og en tur i ønskebrønden (frituregryden). Der er de seneste måneder lavet utallige test af rødkål, hjemmerørte mayonnaiser, boller, den tykkeste sovs lavet på god fond og selvfølgelig svin,« lyder det begejstret fra AOK.    Æbleskivejern og skibsure   »Vi vil gerne samle alt, der er dansk -snaps, platter, æbleskivejern, skibsure osv. Og Pia er jo også meget dansk, kan man sige,« siger Umut Ra Sakarya, der stammer fra Tyrkiet.  »Vi tænkte, at Pia Kjærsgaard ville være den helt rigtige person til at åbne vores grillbar. Grillbarerne er ved at uddø, og vi vil gerne videreudvikle det. Pia Kjrsgaard står for gamle traditioner, og det gør vi også.« Er alle glade for det i dit tyrkiske bagland? »Ja, de er meget glade og stolte,« siger han.  Pia Kjærsgaard havde dog observeret én typisk dansk ting, der manglede -en Madam Blå.  »Og dem har jeg jo masser af, så jeg tog en med som indflyttergave,« siger hun.  Kæresten Kathrine Hjorth siger: »Det er rigtig hyggeligt, at Pia tager sig tid til det.« Nye toner på Nørrebro. Det venstreorienterede kunstnerkollektiv Røde Mor sang i 1973 om ' Grillbaren lukker nu.' Nu er det DF, der er med til at åbne grillbaren. Endnu en landvinding for partiet, der siger, de er rødere end Helle Thorning-Schmidt, men alligevel peger på Lars Løkke Rasmussen. Og Nørrebro siger ikke bare velkommen, men velbekomme.  karker@bt.dk   '' De har hængt billeder op af Dronningen og Prinsgemalen.  og der er sådan lidt kronhjort og skovsø over det og det kan jeg jo godt lide Pia Kjærsgaard.  I syv år har kulturfestivalen 24 Dage Med Kultur været afholdt på Nørrebro i København.  24 dage fra den 1. til den 24. december, hvor Nørrebros indbyggere og andre interesserede kan komme til koncert, julemarked, juleværksted og andre kulturelle arrangementer.  Men nu er det faldet flere for brystet, at ordet jul ikke indgår i navnet eller på plakaten, som reklamerer for begivenheden.  Blandt dem den tidligere kulturborgmester, Dansk Folkepartis Carl Christian Ebbesen, som tidligere på ugen skrev på Facebook: »Nu må venstrefløjens multikulturradikale tosser stoppe. Skal julen nu døbes om til kultur for ikke at støde nogle!« Han fik følgeskab af den forhenværende minister Søren Pind.  »Man kunne også bare kalde det  jul,« skrev han til et billede af plakaten for festivalen.  Også forfatter og sognepræst Kristian Ditlev Jensen lagde billedet på det sociale medie og supplerede med ordene: »Glædelig kultur.« Og derefter rullede debatten om julen, som ifølge nogle er et truet dyr på det multietniske Nørrebro.    Ikke hensyn til muslimer   Festivalen byder dog på en overvægt af julearrangementer, og Besar Rakipi, som er en del af ledelsesgruppen i Kultur N, Københavns Kommunes kultur-og fritidstilbud på Nørrebro, forsikrer om, at julen har det helt fint i bydelen.  Men hvorfor kalder I festivalen for 24 Dage Med Kultur og ikke 24 Dage Med Jul? »Fordi det er 24 kulturelle arrangementer og ikke 24 julearrangementer. Det er en del af årsagen, og så er det en pakkekalender.« En pakkekalender har jo noget med jul at gøre? »Når jeg giver mine børn en pakkekalender, så er det ikke ensbetydende med, at der er juleting i alle 24 dage.« Nej, men en pakkekalender er jo noget, som man giver i forbindelse med julen? »Ja, og det er i forbindelse med julen, at vi giver 24 dage med kulturelle tilbud, så det er i den sammenhæng, man skal se det. Hver dag åbner man en gave, og så er der et kulturelt tilbud. Det er ikke et juletilbud. Selvfølgelig er der også julearrangementer, men der kan også være ting, som ikke har med julen at gøre.« Men er det en bevidst beslutning at udelade ordet jul? »Overhovedet ikke. Der er nogen, som straks benytter lejligheden til at sige, at nu slår de julen ihjel på Nørrebro, og det er slet ikke intentionen.  Tværtimod. Vi hylder julen ved at lave en pakkekalender til juletid, hvor der også er en masse julearrangementer. Så at vi skulle tage hensyn til muslimerne, det er fuldstændig skudt forbi.«.    Udstiller bydelen   Fra Nørrebro Lokaludvalg lyder det ligeledes, at den kristne højtid har gode kår på Nørrebro.  »Man skaber et forkert billede af virkeligheden, og det er der en masse mennesker, der reagerer på, fordi det passer ind i deres forestillingsverden, men det gør det ikke mere rigtigt. Man får lavet historier ud af ting, der ikke er der, og når man gentager dem tilstrækkeligt mange gange, begynder folk at tro på dem, men det gør dem ikke mere sande,« siger formand Mogens Petersen, som peger på, at Nørrebro er en af de københavnske bydele, der bruger flest penge på julearrangementer.  Samlet set gav lokaludvalget 165.200 kr. til 13 julearrangementer sidste år.  På Nørrebro Lokaludvalgs Facebook-side kan man desuden finde en liste over ikke færre end 51 juleaktiviteter, som man kan deltage i, hvis man er i området i december.  Om debatten siger Mogens Petersen: »Jeg synes, at det er ubehageligt, og særligt fordi det kommer på baggrund af noget, som der ikke er bund i.  Det udstiller vores bydel og de mennesker, som bor der, som noget, de ikke er.« Flere af dem, som mener, at julen bliver fortrængt af religiøse hensyn, hæfter sig også ved, at julelysene ikke kommer til at se ned på Nørrebrogade i år. Men det skyldes, at det ikke har været muligt at inddrive pengene fra de forretningsdrivende.  Et problem, som man desuden også har på Vesterbro og Frederiksberg - hvor kommunen fra næste år overtager opgaven.  sarah.kott@jp.dk   Der er nogen, som straks benytter lejligheden til at sige, at nu slår de julen ihjel på Nørrebro, og det er slet ikke intentionen.  Tværtimod.  Besar Rakipi, del af ledelsesgruppen i Kultur N.  København  Der har været skyderi på den Røde Plads på Nørrebro sent lørdag aften.  Det bekræfter Københavns Politi, der endnu ikke har et overblik over, hvad der er gået forud for skuddene.    Politiet har fået meldinger om skyderiet klokken 23.32.  - Vi er nu er massivt til stede i området lige nu, og det er egentlig alt, vi kan sige på nuværende tidspunkt, fortæller vagtchef Thomas Tarpgaard fra Københavns Politi.     /ritzau/  På Nørrebro er det blevet hverdag igen, efter røgen har lagt sig fra nytårsaften, da hætteklædte hærværksmænd fuldstændig raserede en MacDonald's på Nørrebrogade og smadrede ruder i Blågårdsgade.

Og dermed melder sig også problemer, som er blevet værre og værre.  Stort set alle Berlingske Tidende har talt med melder om stigende kriminalitet blandt de unge, med mere vold og narkotika.

»Hvis der ikke bliver gjort noget, ender København som USAs hovedstad Washington, der er præget af vold og kriminalitet i en uhyggelig grad.«

Det frygter Tina Scheftelowitz, ejer af Floras Kaffebar, som ligger lige ud til Blågårds Plads.  »De autonome har sat sig på Nørrebro og gjort kvarteret til deres kampplads på udvalgte dage.  Men det er næsten endnu værre med den daglige kriminalitet, som er øget.

Især kvarteret omkring Blågårds Plads og Blågårdsgade er præget af kriminalitet, narko- og hashhandel.  Ud over drankerne er pladsen domineret af unge indvandrere, hvoraf nogle er kriminelle,« siger hun.

Hun blev inspireret til at stå frem efter Dronningens nytårstale om at tage ansvar, selv om hun frygter for følgerne.

Floras Kaffebar har fået smadret vinduerne de sidste tre nytårsaftener.

»For mig er problemet ikke de autonome.  Det er derimod den daglige frygt.

Vi vil bare passe vores forretning, men vi føler os truet,« siger Tina Scheftelowitz.

Stemningen har  ændret sig   Kenneth, som driver helsekostbutikken Solsikken i Blågårdsgade, synes, at stemningen i kvarteret har ændret sig:

»Den er blevet aggressiv på en måde, jeg ikke har mærket før.  Hvis der ikke bliver gjort noget, ender det i racisme, og det vil vi ikke finde os i her på Nørrebro.  Men vi vil heller ikke finde os i anden-generations indvandere, som ikke har lært at

opføre sig ordenligt.«

Jan Majfred, der er formand for beboerforeningen på Blågårds Plads, forklarer, at indvandrerdrengene på pladsen på det sidste har markeret sig voldsomt.  Der har været problemer gennem årene med hærværk, men de er taget til med containerbrande og

sammenstød med politiet.

»Der bliver handlet en del stoffer, men vi prøver at undgå, at det bliver lige som på Vesterbro,« siger Jan Majfred.

Beboerne omkring Blågårds Plads arrangerede efter urolighederne nytårsnat et beboermøde, som holdes i morgen.

»Til mødet skal vi diskutere, hvordan vi skal få stoppet ting som hærværket på MacDonald's.  Hvis den slags også tager til, så bliver det bare for meget,« siger Jan Majfred.

Søren Magnussen, som selv bor på Blågårds Plads og leder ungdomsprojektet Sjakket, synes, man fokuserer for meget på Blågård Plads:

»Det er jo meget synligt, at der er en gruppe unge, som hænger på Blågårds Plads, men der er sociale problemer ad helvede til blandt unge - både indvandrere og danskere - på hele indre Nørrebro og specielt ude i Nordvest- kvarteret.  Og folk er bange for

dem.  Men indvandrerdrengene er meget synlige, og jeg vil ikke benægte, at nogle af dem er kriminelle.  Man må holde nogle fredsmøder, og få sat noget samarbejde i gang - også med Floras Kaffebar.«

En medarbejder fra en ungdomsklub på Nørrebro fortæller til Berlingske Tidende, at han ikke tør gå alene over Blågårds Plads efter mørkets frembrud, og op til nytårsaften turde folk knap nok at gå over pladsen af frygt for at få smidt fyrværkeri efter

sig - selv forældre med barnevogn.

Puk, som også arbejder på Floras Kaffebar, fik smidt et kanonslag efter sig.

»Jeg var døv i tre timer bagefter.  Det er blevet sådan, at man nogle gange overvejer hvilken vej, man tør gå,« siger hun.

  Nærværende   politi   Hanne Dot, som driver en bogbutik ud til Blågårds Plads og er med i foreningen til pladsens forskønnelse, mener ikke, stemningen er blevet dårligere:

»Jeg kan godt se, at der er kommet flere alkoholikere, og jeg kan da også blive irriteret på deres store hunde, men da jeg åbnede butikken her for syv år siden, gik man rundt og samlede kanyler op - det gør man ikke mere.  Vi må se i øjnene, at med til

alt det liv, som findes her, hører også problemer,«

siger Hanne Dot.

Hun kunne godt tænke sig, at det lokale politi var lidt mere »nærværende«.

Det kunne Tina Scheftelowitz også.  På Floras Kaffebar har man været ude for, at der blev ringet til nærpolitistationen for at få hjælp til at smide en ballademager ud, men betjenten kunne ikke gå, fordi han var alene om at passe telefonen.

»I dag lukker politistationen allerede klokken seks - alt for tidligt - og desuden er der for meget gennemtræk.  Betjentene bliver udskiftet hele tiden, så de når ikke at kende kvarteret og de kriminelle,« siger hun.

På nærpolitistationen på Blågårdsgade siger politiassistent Per Laursen:

»Det er på grund af vores jobrotation - vi kan maksimum være her i tre år.

Selvfølgelig ville det da være en fordel, hvis man var her lidt længere.  Jeg har været her et år, og jeg er begyndt at få nogle rigtig gode kontakter, men nu vil jeg gerne prøve noget andet.«

Men Tina Scheftelowitz understreger også, at Blågårdsgade selvfølgelig ikke bare er kriminalitet og ballade:

»Området har været inde i en meget positiv udvikling med mange cafeer og små butikker.  Det er et kvarter, som det både er attraktivt at bo i og besøge.«  Man er så fandens magtesløs, at man får lyst til at skrige! Jeg troede ikke, at jeg, som ellers elsker det multietniske Nørrebro, ville komme til at sige det her, men jeg er sgu' ved at miste troen på, at det bliver bedre, og jeg gider ikke længere bo på Nørrebro, når gadens parlament i form af uopdragne unger får lov at tyrannisere os.  I sidste uge fik min synligt gravide kæreste smidt et plastikkrus efter sig af en flok drenge, som ikke var meget over 10 år, da hun cyklede på Tagensvej på Nørrebro.  Kruset med indhold ramte hendes cykelkurv, men kunne lige så godt have ramt hende i hovedet og forårsaget et styrt.  Og det kommer oven i en række andre oplevelser, hvor jeg og mine nærmeste er blevet forulempet. Inden for det sidste år er jeg blevet truet af drenge. Der er blevet kastet flasker og slush-ice efter os. Og der bliver i ét væk råbt ad os osv.  Min umiddelbare tanke er at tage dem i ørerne og trække dem hjem til deres forældre.  Men man tør intet gøre, for de, der står på gadehjørnet og dealer, holder øje med en, og det udnytter de små til fulde og begynder at råbe op om vold og racisme, så snart man træder frem imod dem.  Politiet har ikke tid til at tage sig af sådanne bagateller, hvilket jeg har fuld forståelse for. Men skal man selv gøre noget, eller skal man bare ignorere det? I mine øjne handler det om svigt og egoisme! Det handler om, at der er drengebørn ned i 6-til 13-årsalderen, som hænger på gaden til over midnat og chikanerer folk, der passerer dem.  Det handler også om de 14-til 20-årige, der kører rundt på knallerter og i biler og agerer gadens kongerogprøver at leve op til nogle gangsta'-og macho-idealer og ikke udviser respekt for andre.  Og endelig handler det om de meget synlige grupperinger ' af mere alvorlig karakter', som står på hvert andet gadehjørne og sælger hash m. m.  Vi taler om grupper, som gør livet surt for andre, og som kun søger konfrontation.  Og dem kan jeg ikke længere magte.  Problemet er, at det ikke kun er et Nørrebro-problem.  Jeg hører fra folk i Slagelse, Aalborg og Nykøbing Falster, at de også kender til lignende episoder og følelser. Unge drenge, som ødelægger det hele. Når erkendelsen af, at jeg må væk fra Nørrebro, rammer mig så hårdt, skyldes det, at jeg virkelig har forsøgt at få tingene til at fungere.  Som privatperson. Men også professionelt.  Indtil 1. januar i år har jeg arbejdet som projektchef for Københavns Kommunes områdefornyelse i Mimersgadekvarteret på Nørrebro, der skulle være med til at give en social, kulturel og fysisk forbedring af kvarteret, så flere vil bo, arbejde og besøge området. Men nu vil jeg altså væk.  E fter at have skrevet på Facebook om mit problem er jeg blevet kontaktet af mange private, men også klubpædagoger, SSP-medarbejdere, arkitekter, boligsociale medarbejdere og andre med hjertet solidt plantet til venstre som mig selv, der har fortalt mig om deres oplevelser og følelse af afmagt.  Det er skræmmende, at så mange kender følelsen og har oplevet episoder, der minder om dem, jeg har oplevet.  Jeg troede, man kunne gøre en forskel for dem, men mit håb er ved at forsvinde.  Jeg tænker, at det ikke længere er ungerne, man skal tage fat i! Man har stirret sig blind på den pædagogiske tilgang. Og på SSP-samarbejdet.  Jeg er træt af, at det er dem, der laver mest ballade, der bliver ' belønnet' med de fedeste projekter, udflugter m. m. Nu har jeg lige hørt, at et projekt på Nørrebro vil tage de værste drenge med ud og windsurfe og dyrke ekstremsport. Kunne det ikke plante den tanke i nogle andres hoveder, at de bare skal lave mere ballade, så får de også nogle fede oplevelser? J eg tror ærligt talt, at der sidder en række frustrerende forældre, som ikke har de fornødne ressourcer, redskaber og samfundsforståelse til at håndtere deres børn. Burde det ikke være dem, man sendte på ture, hvor de blev presset lidt, kom i dialog med nogle kloge hoveder og lærte at yde mere modstand over for deres børn? Hvis et dreng på 6-10 år bliver taget ude efter midnat, er der tale om et svigt. Og så skal man ikke være så berøringsangst med hensyn til at fjerne barnet. Vi gør både barnet, forældrene og samfundet en bjørnetjeneste ved ikke at gribe ind! Jeg er fuldt ud bevidst om den ' opdragelseskultur', der ligger i, at pigerne opdrages i hjemmet og drengene blandt mændene på gaden, som jeg kender fra min opvækst i Spanien. Så JA! - en kulturforskel kan man ikke overse, men så meget desto mere er der brug for forældreturene i vildmarken.  D et, at jeg skal være far, gør, at jeg tænker, at mit barn ikke skal vokse op i et sådan miljø. Min idealisme skal ikke gå ud over mit barn, så jeg overvejer at flytte til et langt kedeligere sted, hvor forældre sørger for, at børn ligger i deres senge, inden de sene nyheder på TV 2 går i gang, og hvor der er respekt for mennesker, man møder på gaden.  Problemets kerne er, at en lille gruppe på Nørrebro ødelægger det for så mange og får ideen om det multikulturelle samfund til at falme. For mig og mange andre.  Det skal de simpelthen ikke have lov til!.     Fakta: BLÅ BOG ISAAC ABELLA APPELQUIST   Isaac Abella Appelquist er 30 år og bor ved Nørrebro Station sammen med sin kone, der er gravid i 6. måned.  Han har indtil 1. januar 2010 arbejdet for Københavns Kommune, som projektchef for Områdefornyelsen i Mimersgadekvarteret på Nørrebro.  Og fra januar 2010 og frem til 31. juni var han en af Teknik-og Miljøforvaltningens to repræsentanter i ' Sikker By'-projektet i København. Fra 1995-1999 var han politisk aktiv i SFU og SF. Han er født i Barcelona og har en spansk far og en dansk mor.  Et kig ud over Sankt Hans Torv på Nørrebro i København giver næring til den første mistanke.

Det er ikke her, nej'et til euroen blev grundlagt i torsdags.

På instederne Sebastopol og Pussy Galores sidder formiddagens gæster og slikker efterårssol, mens de nyder en overdådig brunch.

De ligner nogen, der lige er kommet ud fra designskolen.  Smart tøj i de moderigtige farver og solbriller placeret perfekt i håret.  Ikke ligefrem typer, som fordommene forbinder med Indre Nørrebro.  Hvor er de autonome, de dunkle værtshuse og

plakaterne, der råber på socialisme og solidaritet?  Ikke på Sankt Hans Torv i hvert fald.

Vores interesse for Indre Nørrebro og i særdeleshed kvarteret omkring Sankt Hans Torv og Blågårdsplads på den anden side af Nørrebrogade findes i stemmetallene fra euro-afstemningen i torsdags.

På deres egen indiskutable måde beviser de, at noget har ændret sig.

6493 vælgere eller 50,2 procent af vælgerne i Blågårdskredsen - sagde nej tak til euroen som møntfod i Danmark.  Tidligere tiders afstemninger har vist et langt mere markant nej-billede.

"Der er sket en højredrejning på Nørrebro.  Området er blevet byfornyet, og det er pludselig blevet spændende at bo herinde.  Nørrebro er blevet et levende sted at bo, og det tiltrækker de unge, hvoraf mange stemmer ja," siger Jesper Langebæk.

Han er 48 år og SF's bydelsrådsformand på Indre Nørrebro.  Han har boet i kvarteret, siden Sankt Hans Torv var det rene slum, og han har oplevet tiden med BZ'ere, autonome og 90'ernes gentagne gadekampe.

"Tidligere har EU handlet om arbejdskraftens fri bevægelighed og den slags.  Det var den rene liberalisme, og nogle af os var bange for vores hævdvundne rettigheder.  Med euroen er det ikke helt det samme," er Jesper Langebæks forsøg på en forklaring af

holdningsændringen.

Men underligt nok er det svært at finde en ja-plakat.  Omkring Sankt Hans Torv er der såmænd masser af plakater, men de fleste siger nej til euroen og ja til bydelsrådene.

Faktisk må vi ud på en mindre køretur for at finde en ja-plakat, så det rigtige billede kan komme i kassen.

"Agitationen er klart størst for et nej her, men det afspejles ikke hos borgerne," forklarer Jesper Langebæk.

Anderledes ser det ud på den anden side af Nørrebrogade.  Nok er der pænt og rent på Blågårdsgade ned mod Blågårdsplads.  Gaden har fået en fin, ny belægning, men caféerne har bestemt ikke valgt samme koncept som kollegerne på Sankt Hans Torv.

Blågårdsplads er en stor åben plads.  En gruppe piger sjipper i den ene ende, mens to knægte sparker lidt til en fodbold inde på sandbanen i midten.

På Café Blågårds Apotek er der kun et par håndfulde, der har valgt at tilbringe lørdag formiddag med en fadøl i det fri, så bartenderen, Henrik Krogh, har god tid.  Han smiler lidt skævt bag baren, da vi fortæller om vores ærinde.

"Du er jo inde midt i nej-kvarteret.  Her siger alle nej.  Ved folketingsvalgene er der stadigvæk meget rødt her, men jeg tror, at det er indvandrerne, der har stemt ja," lyder hans bud på en forklaring.

De skulle ikke være så bange for den store verden, når de kommer fra Pakistan eller andre egne og bor i Danmark, lyder argumentationen.

En anden forklaring er lejlighederne, mener han.

"Hvis man må være lidt for fordomsfuld, tror jeg, at folk, der har ejerlejlighed, stemmer ja.  Og der er ikke ret mange ejerligheder på vores side af Nørrebrogade," siger Henrik Krogh.

Deres side er kvarteret omkring Sankt Hans Torv, og Henrik Krogh er nok ikke helt forkert på den, når han siger, at folk i ejerlejlighed stemmer ja.

I hvert fald skal der mange penge på bordet, hvis man i dag vil have en ejerlejlighed på Indre Nørrebro.  Den billigste, som ejendomsmægleren 2V Bylejligheder på Fælledvej har i sit udstillingsvindue, er en 40 kvadratmeter lille lejlighed til 550.000

kroner.

Og den slags mennesker har det jo med at tænke på rentesatser.

 ole.svarrer@jp.dk   Nu var det bare endnu et af disse mere eller mindre gennemtænkte slogans, der mest af alt skal signalere sorgløshed, selvironi og fest, men banneret med teksten " Vores promille er højere end vores gennemsnit" på den åbne ladvogn med en flok studenter, der kom kørende ned af Nørrebrogade denne torsdag eftermiddag ledsaget af dunkende hip hop-musik, indfangede måske i virkeligheden meget godt den opfattelse, det delte Danmark sad tilbage med efter valget.  Krydset måtte være blevet sat enten i uvidenhed eller i en ordentlig brandert.  Pilen peger begge veje. Fra øst mod vest og omvendt.  For lad os da i grove træk lige opsummere, hvad det egentlig var, der skete torsdag den 18. juni 2015.  Danmark blev mere end nogen sinde delt i to lejre.  I det gule og det røde Danmark.  Mens de i vest kronede Kristian Thulesen Dahl som konge af det meste af Jylland, holdt dronning Johanne Schmidt Nielsen den røde fane højt i hovedstaden - skarpt forfulgt af grønne Uffe Elbæk.  I særdeleshed på Nørrebro.  Her stemte næsten hver femte på Alternativet, mens flere end hver fjerde stemte på Enhedslisten. Havde Nørrebro været udslagsgivende for hele landet, havde Enhedslisten, Alternativet og SF været i stand til at danne en flertalsregering. Endda med et solidt rødt parlamentarisk grundlag, eftersom 80 procent af stemmerne på Nørrebro gik til rød blok.  Enhedslisten alene fik 12.239 af de 46.714 afgivne stemmer - det var mere end hele blå blok tilsammen. Og endelig et sidste tal - Dansk Folkeparti, der støvsugede det syd-og sønderjyske for stemmer, måtte nøjes med en stemme fra hver tyvende aktiv vælger på Nørrebro.  Et gult Jylland, en rød hovedstad. Det er helt sort.  Synes de på begge siderne af bælterne.  Om hinanden.  For ikke blot blev landet delt, det samme gjorde meningerne. Mere eller mindre elegant. Vi fra medierne var ikke sene til at dyrke striden og gav lige meget taletid til sønderjyden, der mente, at den meget omtalte bom ikke skulle sættes op ved grænsen til Tyskland, men derimod skulle bruges til at holde sjællænderne væk fra hovedlandet, og til københavneren, der mente, at grunden til Dansk Folkepartis fremgang i det jyske nok var, at jyderne ikke tænkte sig alt for godt om.  Mange af hendes artsfæller fulgte så op på diverse sociale medier med at erklære sig flove over at være danskere og true med at emigrere.  Jyllands-Postens til tider uhyre underholdende Rokoko-Posten bidrog med satiriske artikler om, at valget havde afsløret uventet liv i provinsen, mens det samtidig havde gjort dele af København til en spøgelsesby.  Det sidste var en stramning. Helt klart.  Konstateret ved selvsyn den før omtalte torsdag.  Lige så vel som at københavnerpressen brugte valgresultatet som anledning til rejser til Jylland for at undersøge, hvorfor der blev stemt, som der gjorde i det sydog sønderjyske, fandt vi på JydskeVestkysten det interessant at tage til hovedstaden for at få et indblik i, hvorfor store dele af hovedstaden er rød. Og grøn.  Intet sted kunne være mere passende at starte denne mini-ekspedition ud i det fremmede end på Den Røde Plads ved Nørrebrohallen. Det røde skilt med " Mockba" og valgplakaten med Johanne Schmidt Nielsen står godt til den neonrøde og orange asfalt på dette internationale samlingssted, hvor der er bænke med arabisk skrift, jamaicanske flag, og tid og til både snak, fitness og skateboardere. Det kan næsten virke overflødigt at nævne, at der uden for Nørrebro Lokaludvalgs lokaler står to såkaldte Christiania-cykler. Selvfølgelig er det det foretrukne transportmiddel.  Inden for tager Jan Malinowski imod. En uhyre behagelig, midaldrende fyr, der gerne vil give et bud på, hvorfor det hele er lidt mere kulørt på Nørrebro end mange andre steder i landet.  - Det er en ung bydel med mange små lejligheder, en del forældrekøb. Og det er et kreativt kvarter, hvor vi sidder og administrerer kommunale tilskud til kulturaktiviteter, og vi får rigtigt mange henvendelser om koncerter, byhaver og mange andre ting. Nørrebro er også et gammelt arbejderkvarter med et godt nærmiljø, så det er historisk betinget, at der bliver stemt rødt. Men i dag drages de unge af det kreative miljø, og de går op i de nære ting, trafik, miljø og integration, fortæller Jan Malinowski.  Ups, der nævnte han det selv. I-ordet.  Integration. Godt nok er udgangspunktet for vores lille rejse til det indre København ikke med udgangspunkt i, at de derovre formår det, vi jyder bøvler lidt mere med - nemlig at tage de fremmede til os. Sådan meget generelt sagt. Men temaet kommer altså hurtigt op i snakken med Jan Malinowski, og det er ret tydeligt, hvorfor en del af Dansk Folkepartis dagsorden er punkteret på det cykelglade Nørrebro.  - 17 procent af indbyggerne her er af anden etnisk herkomst, og det har vi bare lært at leve med. Og leve godt med, for det meste. Selvfølgelig er der også problemer med enkelte indvandrere, og hvis jeg ser fem af dem stå i en klynge og se truende ud, går jeg da over på den anden side af gaden. Men ellers er de en del af hverdagen for os. Vi er vokset op med dem, vores børn er vokset op med dem, de er bare en del af byen, og det er mit klare indtryk, at langt, langt de fleste af dem tilpasser sig de danske forhold, mener Jan Malinowski, inden han giver os et par adresser, hvor vi efter hans bedste vurdering kan møde det ægte Nørrebro.  Vi behøver ikke lede længe. Det ægte Nørrebro er lige uden for døren. Lige ude på Nørrebrogade. En bydel med et ekstremt internationalt snit, en bydel, hvor frisøren Al Jazeera, El Hassan Cykel og Al Hussein Gold Souk ligger dør om dør med Tøjeksperten og Nordea. I en sidegade sidder et ungt par med benene ud ad vinduet ud mod gaden i stuelejligheden og spiser en salat, og det bliver hurtigt tydeligt, at de små værtshuse, der mange steder i provinsen har lidt en stille død, her er en uundværlig del af bybilledet.  Vi går videre i det, man derovre kalder shawarma-bæltet, og mens jeg spekulerer lidt over, hvad der skal blive af lige præcis de næringsdrivende, hvis Alternativet får gennemført sin plan om en ugentlig kødløs dag og kun 100 gram kød om dagen per dansker, og mens fotografen håner mig for ikke at ane, hvad falaffel er, nærmer vi os andet stoppested. Enhedslistens lokaler i Gormsgade.  Her tager Jeppe Rohde imod. Han er det, han selv kalder fuldtidsaktivist - altså imellem jobs, som man også kalder det, og han beretter beredvilligt om partiets profil og placering på Nørrebro.  Om hvordan Enhedslisten også nyder godt af kvarterets historiske tilknytning til arbejderbevægelsen, men også om moderne udfordringer. Måske lidt overraskende fra Alternativet, som for en del røde vælgere er blevet lige netop det til Enhedslisten.  Et parti, der på den anden side må erkende, at det er blevet rundere og mildere med alderen.  - Vi er klart blevet et mere konformt parti i de senere år, fordi vi gerne vil tages alvorligt af de etablerede partier. I dag snakker vi jo heller ikke om revolution, som vi gjorde før i tiden. Alternativet går ikke så meget op i, hvad andre tænker, så når vi drister os til at sige, at vi måske skulle overveje en 36 timers arbejdsuge, går de skridtet videre og siger 30 timer.  Det har virket for dem. Og så har de sat miljøet foran alt andet. På den måde har de skabt en grøn dagsorden, der nok er gået ud over De Radikale, men hvor de også har taget stemmer fra os, vurderer Jeppe Rohde og nævner dagpenge - arbejdsløsheden ligger markant over landsgennemsnittet - integration - de førnævnte 17 procent er af anden etnisk herkomst end dansk - og alder - gennemsnitsalderen på Nørrebro er angiveligt 31 år - som tre markante grunde til, at Enhedslisten trods en mindre tilbagegang ved det seneste valg stadig har mere end godt fat på Nørrebro.  Mens vi snakker, kommer Nicolas ind.  En af Enhedslistens fodsoldater, der lige har været byen rundt for at hive de sidste valgplakater ned. Fristen er samme aften 20.00, ellers vanker der bøder. Johanne Schmidt Nielsen troner således ikke længere over Den Røde Plads - i hvert fald ikke i plakatform.  Det gør hun imidlertid i mange lokale borgeres bevidsthed. Korsgadehallen, hvor hun satte sit røde kryds forrige torsdag, bliver sammen med Blågårds Plads og Blågårds Apotek, udpeget som steder, hvor der kunne være lidt ægte Nørrebromiljø, så vi begiver os videre ned ad Nørrebrogade.  Vi når imidlertid ikke andet end et par gader hen, før vi løber ind i det, der i et og samme scenarie indfanger bydelens liv og mangfoldighed. Alle, vi har snakket med, har igen og igen sagt, at Nørrebro jo ikke bare er en enhed, det er en sammensat bydel. Delene bliver for os samlet på og lige ved siden af Folkets Plads.  På pladsen møder vi et par ældre herrer, der sidder og deler to halvliters dåseøl. De tager pænt imod, og mens de fortæller om, hvorfor de stemmer på Enhedslisten, udspænder bylivet sig omkring os.  En lille gruppe indvandrerkvinder gør klar til et mindre loppemarked, deres mænd sidder på en bænk tæt derpå og ordner verdenssituationen, og lige bag os standser to sorte BMW'er op ved siden af hinandenbå.  Og ja, de bliver kørt af indvandrere.  Og ja, fordommene kommer spurtende i retning af denne fortælling.  Og nej, de stopper helt givet ikke op for at udveksle ideer om, hvordan man bedst udfylder et momsregnskab.  Men det hele sker i fred og ro. Det sker bare. Det er bare byliv. Vores to ældre samtalepartnere ænser dem ikke.  - Jeg har altid stemt på Enhedslisten, jeg kender Johanne, fortæller den ene, ham der hedder Uffe, med et stolt og lunt smil.  Han er en vejrbidt, solbrun type med fuldskæg - du er aldrig i tvivl om, at han godt gider at drikke en øl med dig.  Hans makker er lidt samme støbning.  Lidt hippie-like, vildt afslappet og cool. En type, der vil have svært ved at forlige sig med Alternativets idé om en 30 timers arbejdsuge - så langt skulle han helst aldrig komme op.  Måske det er derfor, han politisk set er på linje med Uffe. Han er bare ikke så meget for det med kameraet. Og navngivningen.  - Jeg er vikar på en skole lige herhenne, og det virker ikke så godt, hvis jeg bliver fotograferet med en øl i hånden, som han siger.  Det respekterer vi selvfølgelig, og han drikker videre og fortæller med indlevelse om sit Nørrebro.  - Vi kalder det en landsby, men da vi er så fattige, at vi ikke har råd til en landsbytosse, må vi være det på skift, griner han og peger hen på et hjørne.  - Derhenne lå der engang et værthus, der hed Prins Jørgen. Der har jeg set Otto Brandenburg og Ringo Starr spille billard.  Lidt af en bonusinfo, skulle man mene, men vel også et udtryk for den kreative sjæl, der hersker på Nørrebro. En kreativ sjæl, der ikke altid behager Uffe.  - Det er fint med kunst og kultur og musik, men jeg er træt af al deres graffiti.  Hvis de så skrev noget, man kunne læse, var der noget ved det, men det er jo bare krimskrams og signaturer. Jeg bor i det gule hus derhenne, og jeg har måttet opgive at få mine stokroser til at vokse, fordi der er blevet brugt så meget gift for at fjerne al den grafitti, sukker han, inden elefantbajeren i dåseform igen gør livet lidt grønnere.  Vi siger tak for snakken og begiver os videre for lige at få indrammet indtrykket af Nørrebro. For det er ikke kun kreativitet, studerende, indvandrere med mere eller mindre ædle motiver, og lidt ældre medborgere med rødder i arbejdsklassen.  Nørrebro er også hipt. Det er også hipsters.  Cafelivet blomstrer - lur mig, om der ikke også på Nørrebro ind imellem ryger en enkelt cafe latte over disken. Det kunne der i hvert fald sagtens gøre på Blågårds Apotek, efter sigende en højborg for Enhedslisten, men bestemt også en cafe med storbytræk.  Og her møder jeg på vores sidste stop for første gang denne torsdag afvisning og kolde skuldre. Tre unge mennesker kigger mere end skeptisk, da jeg antaster dem og forsøger at få dem rodet ind i en politisk snak.  Et enkelt forsagt statement om ønske om integration, " når nogen snakker grimt om vores udenlandske venner, forsvarer vi dem", kan den ene svinge sig op, men ellers er der lukket.  Måske også fordi jeg er blevet udstyret med mikrofon. Du ved, den slags minimikrofoner, der bliver sat fast i trøjen. Den gør et eller andet ved dem. Afskrækker dem. Gør dem reserveret.  Hvorfor jeg går rundt med den? Et synligt bevis på en mediebevågenhed, der stak helt af denne torsdag.  Efter at det i Deadline på DR2 tirsdag aften blev nævnt, at JydskeVestkysten havde planlagt en tur til hovedstaden, gik de københavnske i kollektivt selvsving.  Syntes simpelt hen, at det var så originalt og sjovt. Næsten lige så sjovt som, når de selv var taget til Syd-og Sønderjylland tidligere på ugen med nogen lunde den samme dagsorden. Blot med en anden farve. Så DR, Radio 24/ 7 og Ekstra Bladet henvendte sig over telefonen, mens dagbladet Politiken havde sendt en kameramand ud for at følge vores tur i det fremmede.  Derfor mikrofonen.  Medier synes altid, at medier er interessante, men det er da bizart, at der skal en slags jordskredsvalg til, før vi interesserer os for andre end os selv og vores eget.  På vej hjem til det trygge - og nok også lidt kedeligere - Jylland, tænker jeg, at vi alle kunne have godt af at bevæge os noget mere ud i det land, vi er fælles om. For at lære hinanden bedre at kende. Øge forståelsen for hinandens hverdag og vilkår.  Jeg er ikke nødvendigvis blevet mere politisk enig med flertallet af borgerne på Nørrebro, fordi jeg har tilbragt en halv dag blandt dem. Langt fra. Men besøget gav mig en forståelse for, hvorfor de har stemt, som de har. Og det er også noget værd.  I det mindste en tanke.  Vi kunne alle have godt af at finde ud af, hvordan det ser ud fjernt fra vores egen virkelighed.  Det skal være vores mål at gå efter regeringsmagten om 10 eller 20 år, og vi skal altid være det parti, der trækker Socialdemokratiet mod venstre.  JEPPE ROHDE ENHEDSLISTEN Jeg så en udsendelse om en by i Jylland, hvor de stort kun havde set en indvandrer, da han kom og klippede hæk.  Herovre er de en del af hverdagen, og vi frygter dem ikke, for vi kender dem.  JAN MALINOWSKI NØRREBRO LOKALUDVALG Der er en klar følelse af solidaritet på store del af Nørrebro, og vi går heller ikke så meget op i materielle goder. Vi har mere de bløde værdier.  JEPPE ROHDE ENHEDSLISTEN .    STEMMETAL   I Sydjyllands Storkreds stemte 126.058 personer på Dansk Folkeparti, mens 22.614 stemte på Enhedslisten, og 11.551 stemte på Alternativet. Der var i alt 444.261 afgivne stemmer.  På Nørrebro stemte 2502 personer på Dansk Folkeparti, mens 12.239 stemte på Enhedslisten, og 8262 stemte på Alternativet.  Der var i alt 46.178 afgivne stemmer.  Visitationszonen på og omkring Nørrebro i København, der udløb i går, forlænges med to uger til den 28. september.  Det oplyser Københavns Politi i en pressemeddelelse.  Visitationszonen på Amager bliver derimod ikke forlænget og ophørte i går.  Politiet har flere gange fundet knive, slag-og skydevåben ved visitationer og ransagninger på Nørrebro i det offentlige rum. Derfor bliver visitationszonen forlænget endnu en gang, oplyser politiet.  ' De nævnte fund relaterer sig formentlig til en konflikt mellem personer med tilknytning til registrerede bandegrupperinger,' lyder det i pressemeddelelsen.  På Amager har politiet derimod ikke fundet våben de seneste 14 dage eller haft episoder, og derfor bliver visitationszonen her ikke forlænget.  Særligt Nørrebro og Nordvest har hen over sommeren været plaget af adskillige skyderier mellem bandegrupperinger.  Derfor oprettede politiet en visitationszone den 20.  juli.  I midten af august blev zonen på Amager oprettet, efter at en mand blev skudt ned på Holmbladsgade.  En visitationszone giver politiet ret til at kropsvisitere alle, der færdes i zonen, uden begrundelse.  Det samme gælder ransagning af biler.  Det er den øverste chef i en politikreds, politidirektøren, der kan beslutte at oprette en visitationszone.  Beslutningen skal begrundes, og den kan kun gælde i et bestemt område i en bestemt periode. /RITZAU   Faretruende mørke skyer er samlet over Nørrebro i København, og kraftige regndråber hamrer som tårer mod jorden og sender beboere mod læ og ly.    NYKØBING: En række huse på Nørrebro kommer på tvangsauktion ved retten i Holstebro 18. september.  Der er tale om fire, men dertil kommer endnu et på samme vej, og som skal under hammeren 2. oktober for anden gang, da det første bud på 155.000 kr. var for lavt.  Ejendommene ejes af Futterup og Østergaard Udlejning Aps med adresse på Grønvej i Karby. Firmaet ejer foruden de fem ejendomme på Nørrebro tre tilsvarende på Fælledvej, i Skomagerparken og Aagade, som også kommer på tvangsauktion 18. september.  -Økonomien har ikke været god i selskabet. Det er derfor, at de kommer under konkursbehandling, siger advokat Ole Møller Knudsen, der er kurator i konkursboet.  Gældens størrelse har han ikke det præcise tal på, men af erhvervssiden proff.dk fremgår det, at firmaets likviditets -og afkastningsgrad betegnes som henholdsvis ikke tilfredsstillende og svag.    Fortsat beboede   I CVR registreret er det seneste tilgængelige regnskab fra 2016. Det viser et årsresultat på knap 180.000 kr., en egenkapital på 689.000 kr., men samtidig en gæld til realkreditinstitutter og banker på 4, 8 mio. kr.  Det er Kristian Østergaard, der direktør i udlejningsfirmaet.  Det blev stiftet i 2005 af Gunnar Emil Futterup og har til formål at købe og sælge fast ejendom med henblik på boligudlejning.  Det har ikke været muligt at træffe Kristian Østergaard for en kommentar til konkursen.  Kurator oplyser, at nogle af boligerne, der beskrives som villaer eller rækkehuse svinger i størrelse fra 62 til 140 kvadratmeter og med en samlet ejendomsværdi på knap 3,4 mio. kr., fortsat er beboede. Hvordan lejernes situation er efter tvangsauktionen, er op til den kommende ejer.  -Hvis den nye ejer i forvejen har pant i ejendommen, det vil sige penge til gode, kan lejerne muligvis opsiges med tre måneders varsel. Ellers gælder lejeloven fortsat som ellers, siger Ole Møller Knudsen.    På stikkerne   Hvorvidt Bedre Bolig på Mors har interesse i at købe boligerne, er endnu ikke afklaret med samarbejdspartneren Morsø Kommune. Direktør Hanne Haaning henviser derfor til kommunen.  -Vi er som udgangspunkt altid på stikkerne, når ejendomme på Mors går på tvangsauktion, for vi vil gerne være med til at sikre en god boligmasse lokalt, siger gruppeleder Ann-Sophie Øberg fra By og Landskab ved Morsø Kommune.  Om kommunen vil byde på ejendommene er der endnu ikke taget stilling til.  -Men vi vil være til stede på auktionen for at se, hvem der køber ejendommene eller for selv at se, om vi måske skal byde, tilføjer hun.  Odense: Klemt inde mellem Skibhuskvarteret og jernbanesporet mod havnen fyldte det ikke meget, det gamle Nørrebro-kvarter, som mest af alt var centreret omkring den daværende gade af samme navn.  Det fortæller Johnny Wøllekær, der er arkivar på Stadsarkivet i Odense.  -Nørrebrokvarteret var kendt for sine lave, sammenhængende huse og mange små butikker og værtshuse.  Særligt de små beværtninger var der mange af i kvarteret, og på grund af beliggenheden tæt ved havnen var det især et yndet tilholdssted for sømænd på landlov. Det var et lystigt kvarter med de lidt mere rå værtshuse, og der har været sammenligninger med Reeperbahn i Hamborg -dog i noget mindre målestok, forklarer han.  -Beværtningerne havde navne som for eksempel Sprogø, Fatter Jahn og Montmartre, der var et særlig uroligt værtshus, og i 1950' erne blev det derfor i folkemunde kaldt Korea eller 38. breddegrad, refererende til krigen i Østen.  Ifølge Odense Vejviser fra 1950' erne var de lave huse primært beboet af småhandlende, skibsprovianthandlende, arbejdere, havneansatte, skibsmæglere og småhåndværkere, som i de fleste tilfælde havde tæt tilknytning til havnen. I nærheden lå desuden Cementenborg, der var et stort hus med plads til hjemløse. Der havde også klemt sig nogle småindustrier ind i arbejderkvarteret og tæt på lå store virksomheder som Thriges fabrikker, fortæller Johnny Wøllekær.    gaden kom med havnen   Gaden Nørrebro var byens vej mod nord og blev siden også vejen til byens havn, da havnen blev anlagt i 1803-04.  Den forbindende funktion havde Nørrebro frem til midten af 1970' erne, hvor Thomas B. Thriges Gade tog over, og hvor anlæggelsen af den brede vej betød, at også mange Nørrebro-huse og værtshuse blev revet ned, og kvarteret dermed reelt forsvandt.  Nedrivningen blev mødt af en del protester, men det var altså ikke nok til, at byrådet stoppede maskiner og planer.  -Første etape af Thomas B.  Thriges Gade (den tættest på bymidten, red.) var gennemført, og hvis man ikke gjorde arbejdet færdig med anden og sidste etape fra Skibhusvej og helt ned til Buchwaldsgade ved havnen, ville man ikke opnå det, man ønskede, forklarer arkivar Johnny Wøllekær.  -Med Thomas B. Thriges Gades forlængelse var det også slut med gaden, der hed Nørrebro. Den blev simpelt hen omdøbt til Thomas B.  Thriges Gade, og det blev også dødstødet til kvarteret af samme navn, siger han: -Det skyldes sikkert, at der med skattekontoret og postcenteret ikke har boet ret mange mennesker i området.    Af Julie Stougaard js@minby.dk   EN GOD HISTORIE: Første gang Aske Ebbesen stiftede bekendtskab med gadedigteren Christian Kronman var, da han som barn var på besøg i København og på Købmagergade, foran Rundetårn, så en mand stå på en kasse og højt reciterede sine digte til de forbipasserende.  »Jeg blev faktisk lidt skræmt over det, for jeg var ikke vant til voksne, der skejede ud på den måde,« fortæller Aske Ebbesen og lægger grinende en forsonende hånd på Christian Kronmans arm.  Siden mødtes de igen mange år senere i Helsingør til et arrangement for historiefortællere.  »Og der kunne jeg med det samme se, at Aske var meget lovende,« siger Christian Kronman og smiler varmt.  De to historiefortællere sidder nu på Røde Roses Kaffebar på Balders Plads - et sted, der indgår i deres første forestilling - for at fortælle undertegnede om deres nystiftede, frivillige forening med navnet Teaterfortællinger Nørrebro.  Men hvad er en teaterfortælling?  »Ved en almindelig fortælling har du dit publikum meget tæt på dig, og fortællingen har en start og en slutning, en udvikling og en forandring. En teaterfortælling foregår på en scene i rampelys, der er en instruktør tilknyttet, og her er der tale om en serie af fortællinger, som bliver sat mere i scene, eventuelt ved hjælp af rekvisitter,« fortæller Christian Kronman.    Fantastiske historier   Han har været professionel historiefortæller siden 90'erne og kan blandt andet opleves hos Kulturcenter Assistens, hvor han viser rundt på henholdsvis 'Digterruten' og 'Kærlighedsruten' i det, han kalder for historiefortællingens eldorado af en kirkegård.  Han kender mere til Nørrebros historie end de fleste, og det er med udgangspunkt i historien til den bydel, han er vokset op i og elsker, at hans fortællinger bliver vakt til live.  Aske Ebbesen er uddannet skuespiller, men har gennem de seneste år specialiseret sig i historiefortællingen, og de to kolleger nyder godt af hinandens forskellige tilgang til bydelen.  »Man kan sige, at fortid og nutid bliver flettet sammen,« siger Aske Ebbesen og tilføjer:  »Der gemmer sig mange fantastiske historier på Nørrebro, også hverdagshistorier, og dem vil vi gerne fortælle. Der er meget spot på bydelen i forvejen, og der bliver også fortalt nogle negative historier, så vi vil gerne forsøge at skabe et bredere syn, sætte nogle flere nuancer på bydelen.«     Balders Plads' brillemager   Foreningens første projekt er opsætningen af forestillingen 'På Livets Rand', som er med Christian Kronman og instrueret og med scenografi af Torben Jetsmark. Forestillingen kan opleves på Kulturscenter Assistens 29. november.  Forestillingen er en blanding af digte og fortælling, hvor Christian Kronman viser en anderledes side af Nørrebro, set både nedefra, fra siden og oppefra. Med figuren, amatørastronomen Brillemar' Balthazar, udforsker han også bydelen som eksistentielt ståsted i det store rum. Han har bygget sit eget observatorium på taget af den ejendom på Balders Plads, hvor han bor og er vicevært. Senere kommer vi ned på jorden igen og kommer til blandt andet bønnemøde i Teltmissionen på Jagtvej og til stævnemøde ved den lyse digter Schades grav på Assistens.  'På Livets Rand' er dog kun begyndelsen til, hvad Christian Kronman og Aske Ebbesen håber vil blive en opblomstring af den mundtlige fortælling på Nørrebro, som dels vil udspille sig på eksisterende scener som Kulturcenter Assistens og Lygten Station, dels med pop op-fortællinger andre steder rundt omkring i byen på blandt andet værtshuse, caféer og kunstforeninger.  For det kan altså noget, dét at sidde og lytte til en god fortælling, forklarer Christian Kronman.  »Det kommer jo helt tilbage fra dengang, da man sad rundt om bålet og hørte historier. Det er en oplevelse, som publikum deler med hinanden, og det styrker fællesskabet. Det er derfor, vi skal have teaterfortællinger. Vi skal styrke det fællesskab, vi har her på Nørrebro.«   'På Livets Rand' kan opleves på Kulturcentret Assistens 29. november. Billetter kan købes på www.billetto.dk.  Blot fire personer stod i aftes foran en dommer efter nattens hærværksorgie på Nørrebro.  De fire er alle sigtet for vold mod tjenestemand, og det samme gælder for en stor del af de i alt 64 personer, der samlet set er anholdt og sigtet efter optøjerne.  Politiet sammenligner nattens hærværk med de uroligheder, der opstod umiddelbart efter rydningen af Ungdomshuset i marts. Og chefpolitiinspektør Per Larsen erkendte i går, at aktivisterne overraskede politiet.  - Vi havde ikke konkrete informationer om, at det skulle ende vildt og voldsomt. Derfor overraskede det os også, at tingene udviklede sig så lynhurtigt, som tilfældet var, siger Per Larsen.   Intet ændret  Men bortset fra det, var det småt med overraskelser i dramaet omkring Ungdomshuset. Overborgmester Ritt Bjerregaard (S) nægter fortsat, at forære de unge et hus, ligesom de unge med uformindsket styrke lægger ansvaret for hver eneste flyvende brosten og herrecykel over på politikerne.  - Vi er hverken rykket tættere på eller længere væk fra et nyt ungdomshus. Vold og hærværk er ikke en kommunikationsform, og jeg ser ingen sammenhæng mellem molotovcocktails, brændende politibiler og forslag til alternative kulturtilbud i København, lyder det fra overborgmesteren i en kommentar til urolighederne.   -Vi har folket bag os  Aktivisternes pressetalsmand proklamerede i går, at den folkelige opbakning bag deres sag aldrig har været større. Men den udlægning af virkeligheden deles ikke af formanden for Nørrebro Handelsforening, som det gik særdeles hårdt ud over i nattetimerne.  - Lige nu ser her ret kaotisk ud. Det er blandt andet gået ud over en dyrehandel - og det er jo fuldstændigt hjernedødt, lyder det fra Johnny Beyer, der dog understreger, at han støtter et nyt Ungdomshus til "de fredelige unge".  Nørrebros indbyggere vågnede søndag morgen op til en hærget bydel. Omkring 1000 af Ungdomshusets tilhængere havde fra lidt før midnat lørdag til klokken fire søndag morgen raseret den københavnske bydel. Apoteket på Nørrebros Runddel fik baldret ruden, en forretning med fuglebure blev raseret, ligesom de "gamle kendinge" som McDonald's og Fakta modtog byger af sten.  Også en politivogn blev brændt af til stor jubel fra unge stenkastere, der også talte adskillige unge indvandrere.  Især barer, bodegaer og shawarma-restauranter stod uskadte hele vejen ned af Nørrebrogade.  - Det er fordi, det er der, de unge fra huset fester og spiser, siger en 55-årig Nørrebrobeboer.  Adskillige opkald til alarmcentralen i København hjalp ikke.   En ung familie på Nørrebro måtte i nat selv kæmpe sig gennem giftig røg med et spædbarn, fordi brandvæsnet ikke rykkede ud til en brand under urolighederne på Nørrebro.  Familien Bjerre kom hjem fra et bryllup klokken 02.30, men kunne ikke komme ind i lejligheden på Blågårdsgade, fordi en brændende affaldscontainer stod foran hoveddøren og sendte tyk giftig røg ind i opgangen.  »Vi stod med vores lille spædbarn på armene i en gade, der var fyldt med tyk og giftig røg. Vi forsøgte mange gange at ringe til alarmcentralen, men hver gang fik vi beskeden, at de havde registreret vores opkald, og at hjælpen var på vej. Men de kom aldrig. Til sidst lød forklaringen, at de ikke turde bevæge sig ned i Blågårdsgade af frygt for de autonome, men på det tidspunkt var der ikke en sjæl i gaden, bortset fra frustrerede beboere, som forgæves forsøgte at slukke branden med vand i spande,« fortæller Signe Bjerre.  Efter en time på gaden uden hjælp besluttede familien at løbe gennem røgen  -  op i lejligheden.  »Det endte med, at vi puttede en dyne over hovedet på vores ni uger gamle datter og kæmpede os ind i en opgang, der var sort af giftig røg. Vi kunne ikke se en hånd for os og måtte løbe alt, hvad vi kunne op ad trappen til fjerde sal, alt imens vi kæmpede med at få vejret,« fortæller Signe Bjerre.    Under al kritik   Familien kom i sikkerhed i lejligheden, men i dag  -  efter en søvnløs nat  -  er hun oprørt over, at familien aldrig fik nogen hjælp.  »Jeg mener, at det er under al kritik, at alarmcentralen ignorerede vores opkald med undskyldninger om, at de var bange for de autonome.   Brandinspektør Jens Jäpelt var på vagt natten til søndag, da Blågårdsgade var indhyllet i røg. Han understreger, at alarmcentralen tog alle alarmopkald fra gaden alvorligt.  »Jeg husker tydeligt opkaldene fra Blågårdsgade. Vi blev haglet ned af meldinger fra oprørte borgere, og vi vurderede også, at der var forhøjet risiko for, at branden kunne brede sig til bygningen, men politiet kunne ikke garantere vores sikkerhed, hvis vi rykkede ud på det tidspunkt,« siger Jens Jäpelt og tilføjer:  »Jeg er ked af, at det blev sådan, at familien udsatte sig for fare, fordi vi ikke fik slukket branden, men vi er nødt til at prioritere sikkerheden for vores brandfolk højt,« siger han.  Pølsevognen skal stå side om side med falaffelboden og være med til at løfte et helt kvarter.  Det er idéen bag et nyt udendørs madmarket ved Nørrebro Station, der får navnet Citytorvet.  » Der kommer til at være fokus på mangfoldighed, gode råvarer og delikatesser fra nær og fjern, « fortæller Salima Tizanekat, der sammen med sin mand skal stå for logistikken bag markedet, når det åbner til sommer.  I starten bliver der sat boder op på Lyngsies Plads ved den gamle stationsbygning, men til september inddrages også den nederste del af Mimersgade, der lukkes af for trafik. Her vil man kunne købe madvarer fra Nørrebros etniske smeltedigel, og håbet er, at hr. og fru Danmark vil lægge frygten for Nørrebro på hylden og lægge vejen forbi.  » Nørrebro har meget mere at byde på, end al den negative omtale antyder. Det er noget helt andet at stå og tale med Hassan, der sælger mandler, end at høre i nyhederne, at Hassans søn nok har stjålet en knallert, « siger Salima Tizanekat, der selv er opvokset på Nørrebro.  Og området omkring Nørrebro Station har brug for et løft, mener Anna Mee Allerslev (R), der som integrations-og beskæftigelsesborgmester er ansvarlig for det nye marked.  » Det er et forsømt område, som jeg længe har været flov over, at vi som politkere ikke har formået at løfte. Men det tror jeg, dette projekt kan, for jeg kender til mange, der har efterspurgt et marked som det her, « siger hun og tilføjer, at det netop er projektets store styrke, at det er startet på initiativ fra de lokale.    Madmarkedet   Markedet åbner i juni eller juli og finder sted fra fredag til søndag, hvor der vil være 15-20 boder på Lyngsies Plads.  Fra september kommer antallet op på 80-100 boder, der vil strække sig under banen, forbi Føtex og ud på den nederste del af Mimersgade, der lukkes af for trafik. Boderne pakkes helt væk, når markedet er lukket.  Louise Merian 24 år: »Jeg arbejder i en sfo.  Jeg er lige begyndt skate, og Den Røde Plads er mit sted. Mig og mine h omies havde siddet her længe og bare set på skaterne, og så fandt jeg et skateboard ude i Nordvest, hvor der var Copenhagen Open. Der var masser af skatere fra hele verden. Så lå der et skateboard, og så tog jeg det. Så prøvede jeg det, og det var megaskægt.  Nu har alle mine veninder købt skateboard, og jeg har allerede fået en skade. Jeg synes, at Nørrebro er det bedste sted i verden. Når jeg er ude og rejse og står af på Nørreport Station, så går jeg ned ad Nørrebrogade bare for at føle mig hjemme igen.  Danskere er ikke så gode til bare at sætte sig ud på gaden, men alle de nye mennesker, vi har fået, tager bare en klapstol oppe fra lejligheden og så sidder de og chiller foran deres butik.  Det elsker jeg. Selvfølgelig er det negativt, at folk går og sk yder hinanden, men jeg tror ikke rigtigt, det er gået op for mig. Der har altid været lidt skyderier på Nørrebro.  Min roomie kommer fra Vordingborg, og dernede spørger de hende, om hun går med skudsikker vest. Det er sådan lidt en vittighed, for man bliver ikke skudt her. Og jeg er en kvinde, så jeg regner ikke med at blive en del af et bandeopgør.  Jeg spekulerer over, hvad man skal gøre, men jeg ved det ikke.  Jeg tror bare, det skal rase ud på en eller anden måde. Politiet har sagt et eller andet med, at man skal passe på sig selv, men hvordan skal man passe på sig selv? Så skal man tage skudsikker vest på, og det er der jo ingen, der gør. Det er fint, at politiet er synlige, men jeg tror ikke, de kan gøre så meget. Konflikterne er måske en del af at være en storby, og det er jo kun en periode. Det bliver ikke ved«.  Mennesker på Den Røde Plads..  1.sektion, side 4-5.  olav.hergel@pol.dk   Fremtid Når man åbner glasdøren ind til designeren Sten Nielsens lokale på Rantzausgade på Nørrebro, bliver man overvældet af de mange billeder, der hænger hele vejen rundt i det firkantede rum. En slags horror vacui -  angsten for det tomme rum -  udspiller sig med præsentationerne af Sten Nielsens mange designs i firmaerne ID33 og Urban Reflection. En højtaler, et cykelstativ, et bjælkehus, et udendørs askebæger.  "Idéerne kommer bare væltende," siger han og fortæller, at han tegnede sin første idé, da han studerede på Arkitektskolen.  Da han var færdig med studiet, satte han idéen i produktion. Det er i dag 25 år siden.  "Det er den ting, jeg er mest stolt af at have designet," siger han og henter et blandingsbatteri, der ligner noget, der kunne være designet i dag.  Og det er ikke nogen tilfældighed: Efter Sten Nielsens mening skal design være skabt til fremtiden. Men derudover ser han ikke noget lighedstegn mellem godt design og pris.  "Billige ting kan også have et flot design. Det vigtigste ved design er, at der er tænkt over tingene. Funktionerne i mine designs skal være til at forstå - hurtigt, så kommer tingene automatisk til at se flotte ud," siger han.   Holdningsbearbejdning   Sten Nielsen har svært ved at forestille sig, at han skulle tage et fast arbejde som designer. Som han siger, vil han ikke have, at hans idéer skal gå tabt. Det er næsten den identiske indstilling, han besad, da han startede som selvstændig efter studierne.  "Jeg synes, jeg havde noget at byde på, og så havde jeg en vældig tro på fremtiden," siger han.  Han var heldig at få støtte fra Statens Kunstfond, og det gav ekstra fart på startskuddet til virksomheden ID33.  Her har han designet mange forskelligartede ting. Blandt andet bad teleselskabet Orange ham på et tidspunkt om at designe en mast. Orange havde gennem tre år søgt kommunen om tilladelse til at opføre masten i Blokhus, men blev ved med at få nej. Firmaet håbede, at holdningen ville ændre sig, hvis det var en flot, designet mast, der blev tale om.  "I samarbejde med Orange designede jeg en 49 meter høj mast som en cylinder -  med glas øverst og rustfrit jern nederst. Tre måneder efter fik Orange tilladelsen."   Sten Nielsen har desuden designet rækværk med bronzetoppe til kirker, blandt andet Tikøb Kirke i Helsingør Kommune. Designene er som sagt utallige, men i de senere år er han begyndt at snævre sit fokus lidt ind. For et par år siden startede han virksomheden Urban Reflection, der koncentrerer sig om udendørsdesign. Han har netop designet tre skakpladser på Sandbjerg Plads i Københavns Nordvestkvarter.  "Man kunne måske tro, at der ville blive udøvet hærværk på dem, fordi der sker en del hærværk i området. Men det er ikke sket. Hvis folk får noget i kvalitet, så bliver de glade for det og behandler det ordentligt," siger han.  Imens skakpladserne blev sat op, snakkede han med nogle af de lokale. De manglede et udendørs askebæger, og det har Steen Nielsen netop designet færdigt.  Mange af Sten Nielsens ting kan købes gennem forhandlere, og man kan læse mere om dem på  www.id33.dk . Hans udendørsdesign kan man desuden købe direkte på hjemmesiden  www.urban-reflection.com .  redaktionpola.dk  Sten Nielsen  Alder: 55 år  Født: Holbæk  Bopæl: Buresø  Uddannelse/Job: Sten Nielsen er uddannet på Det Kongelige Danske Kunstakademis arkitektskole i 1982 og har siden 1983 haft egen tegnestue. Som underviser har Sten Nielsen været aktiv på International Business Academy i Kolding.  Priser: Statens Kunstfond har tre gange præmieret Sten Nielsen arbejde, og flere af hans produkter har været udstillet på censurerede udstillinger på Kunstindustrimuseet i København og Koldinghus i Kolding.    5. marts 2009 - kl. 15:36   - De aktuelle nedskæringer på 18 millioner kroner, som rammer Socialcentret Nørrebro, er set i lystet af situationen dybt bekymrende, skriver LFS i en pressemeddelelse.  Socialpædagogerne peger på, at gaderne skal vindes tilbage med fritidstilbud, pædagoger og respekt.  - Det er udtryk for politisk populisme, når politikerne tror, at man kan løse sociale problemstillinger med mere politi, siger Jan Hoby, næstformand i LFS, og forsætter: Politikerne kræver flere penge til politiet. Hvorfor er der ingen politikere, der kræver millioner af kroner til flere, bedre og gratis fritids- og klubtilbud til byens børn og unge?  SCENESKIFT: Kitte Wagner er kisteglad for den forvandling, som hendes teater skal gennemgå over sommeren. Nørrebro Teaters direktørs store drøm om at byde Nørrebro indenfor i teatret på Ravnsborggade kommer til at gå i opfyldelse.  » Når jeg kigger på min resultataftale, som jeg skrev i 2007, så er det første, der står: Om fem år kommer publikum til at gå ind fra gaden. For vi skal have et åbent teater, og det første man ser skal ikke være en tom knagerække i garderoben. Det er ikke sådan, et teater skal være. Et teater skal være så åbent, at man kan komme ind fra morgenstunden.  Der skal være liv, og man skal have en fornemmelse af, at det er et sted, hvor der bliver produceret teater.  Vi skal i det hele taget åbne os mod Nørrebro og blive en del af lokalmiljøet. Og det er jo det, der sker nu, « siger Kitte Wagner, som ' kniber sig i armen' over, at ombygningen nu endelig sker.  Hun har budt avisen velkommen i teatrets bar. Det bliver nok sidste gang, for det er snart slut med bar på første sal. Om få dage faktisk, 20.  maj, begynder en større ombygning, der skal bringe Nørrebro Teater tættere på Nørrebro og omvendt. Baren bliver til et åbent kontorlandskab for de ansatte, som alt for længe har siddet i dårligt indrettede lokaler i kælderen, og i stedet bliver der bar og café på gadeplan ud mod Nørrebro og Ravnsborggade.    Kreativ fabrik   Når teatret efter planen har fejet al savsmuld og byggerod bort til genåbningen 15. september bliver det et teater med en helt anden kontakt til lokalområdet.  » Jeg synes jo, at hvis man bor på Nørrebro, skal man ikke gå forbi det her sted og kigge ind på noget, der ser dødt ud. Jeg synes, at kulturinstitutioner pr. definition skal være store levende steder og handle om dem, som kommer her.  Udfordringen har været at have en direkte kontakt med gaden, « siger Kitte Wagner, som har kæmpe forventninger til ombygningen, som er blevet til med en finansiering fra Københavns Teater og et lån fra ejendommens ejer, Niels Cederholm.  Derfor har hun og arkitektfirmaet JJW, som står bag ombygningsplanerne været vidt omkring i Europa, blandt andet til Berlin og Amsterdam, for at finde gode eksempler på, hvordan man lokker publikum, borgere og kreative kræfter ind.  Både leve og arbejde For det er i den grad planen, at ' Teaterfabrikken', som de nye lokaler er blevet døbt, skal være et sted, hvor folk kommer for at leve, men også for at arbejde.  Derfor vil Nørrebro Teater efter ombygningen både kunne byde på ' kreative værksteder', og en mindre scene til eksperimenter og opvarmningsshows byens mange kreative løsgængere får billig adgang til.  » Jeg har haft en drøm om, at vi kunne blive et sted, hvor man kan følge med i nogle kreative processer. Jeg vil gerne have, at det bliver et sted, hvor man kan opleve, at der bliver skabt noget, at det ikke er mystisk.  Her bliver der fabrikeret teater af nogle mennesker, der virkelig ved noget om det.  Hvis man sidder og lige har et spørgsmål om scenografi eller presse eller noget helt tredje, er det jo nu en gang ekstremt meget lettere hos os end på Meyers Deli, « siger Kitte Wagner.  Nørrebro Teater, som blandt andet også vender tilbage sin oprindelige funkisfacade, fordi karnappen fra firserne bliver fjernet, skal i det hele taget være et sted, som giver noget tilbage til Nørrebro.  » Som et større teater er det jo også vores cadeau til undergrunden.  Vi har nogle lokaler og hvorfor ikke stille dem til rådighed. Nørrebro Teater er faktisk ret stort, men der har bare været ret mange døde kvadratmeter. Men ikke mere, nu bliver de indrettet så folk kan bruge dem, « siger Kitte Wagner.  Nørrebro Bryghus åbnede helt tilbage i 2003 og var således en af pionererne i den danske mikrobrygrevolution. Siden er Nørrebro blevet mainstream og knapt så mikro, i dag brygges øllet på et større anlæg ude i byen og kan fås i nærmest ethvert supermarked endda ofte til tilbudspriser.  Med andre ord har der ikke været det helt store incitament for undertegnede til at lægge vejen forbi brewpubben på Nørrebrosiden af Ryesgade i snart en del år. I hvert fald indtil for nylig, hvor bryggeriet lancerede den nye linje, Braw, med eksperimenterende håndværksøl brygget på det oprindelig anlæg i Ryesgade.  Efter et par møder med stimulerende Braw-bryg ude i byen på forskellige restauranter, var jeg fristet til igen at lægge vejen forbi det gamle vandingshul på Nørrebro.  Huset er delt i to: I kælderen finder man 20 haner med Braw, Nørrebrogade og en række andre spændende bryggerier, som kan nydes med lidt snacks. Hvis man vil have en mere substantiel ret, må man gå et par trin op til spisesalen, hvor øludvalget til gengæld er mere begrænset og mainstreamagtigt. Man kan dog godt spise oppe og så gå ned i kælderen for at bestille og betale sin øl og tage den med op til bordet igen. Noget besværligt, men ikke desto mindre hvad vi endte med at gøre - vi gider nemlig ikke at drikke kedeligt øl, hvis der er noget sjovere i farvandet.  Vi begyndte med to små fadøl, henholdsvis »Smell the Funk« (35 kr.) en Braw-øl af den lyse, friske, franske saisontype brygget med vildgæren brettanomyces, som netop giver udpræget dyrisk eller»funky« duft, som amerikanerne kalder det. Min ledsager var ude i ekstremerne i form af»Howdy« fra Landskrona bryggeriet, Brekeriet (50 kr.), en abnormt syrlig (og dyr) sour ale gæret på egefad. Faktisk var den så syrlig, at vi var nød til at nippe til fine snacks i form af ølpølser (30 kr.) og blandede nødder (35 kr.).  Herefter trak vi op i spisestuen, hvor man serverer henholdsvis en trerettersmenu til 330 kr. og småretter til 130 kr. stykket (to for 240 kr.). Min ledsager startede med en god tatar rørt med blandt andet cognac og sennep, toppet med brøndkarse og sprøde kartoffelchips. Jeg fik fint sprødstegte brisler med svampecreme, estragonolie og syltede rødløg.  I glasset havde jeg en øl med den rekordlange titel »Two Icelandic Guys Comes To Copenhagen And You Wont Believe What Happens Next« (48 kr.). Det viste sig at være en glimrende såkaldt farmhouse ale (beslægtet med saison) endnu engang tilsat brettanomyces med et lidt funky resultat.  Med ledsager drak en »Dial M For Monkey« - en syrlig berliner-weisse brygget med ananas, men ikke så meget at der gik piña colada-tropefest eller børnefødselsdag i den.  I anden ombæring valgte jeg en slider (miniburger), i realiteten en fræk lille flæskestegssandwich med en tyk skive af den fine, velsmagende durocgris, trøffelmayo, syltede agurker og -løg. Hertil havde jeg behov for en mere brunt og maltet bryg, valget faldt på Braws »For Beatrice« en IPA lavet på rug med masser af humle og effektive 6,9 procent til at skylle den fede grissebasse ned med.  Min ledsager derimod var ude i det mere lyse univers med en kombination af stegt kammusling, sprødt kyllingeskind, spinat og dildolie - i glasset »Just Wheat It« (48 kr.) en lys og let hvedeøl brygget af Braw.  Og således kunne vi konkludere, at Nørrebro Bryghus igen er værd at besøge, hvis man er på jagt efter spændende og unikke øloplevelser i farvandet uden for den brede midterstribe. Hvad angår servicen, kunne vi godt have ønsket os lidt mere viden og autoritet, men da maden ikke fejlede noget, ender vi på solide fire stjerner.    Nørrebro Bryghus     Ryesgade 3. tlf.: 35 30 05 30   Priser fra: Øl 35 kr. Retter 130 kr. Snacks 30 kr.  BALDERSBRØNDE: Siden 2005 er der i et erhvervsområde i Baldersbrønde i Høje-Taastrup blevet produceret mikrobrygget økologisk øl af mærket Nørrebro Bryghus.  Her forvandles en kombination af vand, malt, humle og gær til færdigbrygget øl i løbet af tre til fire uger.  Der er 11 faste øl i sortimentet.  Tilsættes eksempelvis amerikansk cascade humle hedder den færdige øl New York Lager, og er det amarillo humle bliver øllen til én af de øvrige signaturer, kaldet Ravnsborg Rød.  Brygmester og produktionschef Jakob Hørslev Hansen viser rundt en dag, hvor der tappes fustager og hvor en ny portion øl varmes op i den såkaldte urtkedel.  Her bliver den sukkerholdige væske kaldet urten kogt sammen med den udvalgte humle og senere i processen tilsættes gær, der omdanner væsken til alkohol.  På årlig basis producerer bryggeriet i Baldersbrønde en million liter øl, mens der på restaurantens bryggeri på Nørrebro brygges 75.000 liter øl årligt -primært på eksperimenterende niveau og til brug i restauranten.    Hands on-brygning Jakob Hørslev Hansen   Jakob Hørslev Hansen har tidligere arbejdet på et af landets store bryggerier, hvor produktionen er en lidt anden skala i forhold til i Baldersbrønde, hvor han har nu arbejdet i fire år.  -For mig er mikrobryg, at man arbejder med det i hænderne. På et mikrobryggeri er der også naturlige variationer. Min eget yndlingsdel af processen er selve brygningen, når man tilsætter humlen. Det er her, man skaber og bestemmer, hvilken øl der kommer ud i sidste ende. Brygdelen er, hvad der adskiller øl fra vinproduktion. Brygningen er en håndværkerting, siger Jakob Hørslev Hansen.  Den faglige stolthed er tydelig i hans øjne, når han fortæller, hvordan vand og malt bliver til en grød i mæskekedlen, og hvordan restproduktet mask og væsken urt deles i sikaret, og at urten herefter varmes i urtkedlen og tilsættes humle.  -Vi bruger amerikansk, newzealandsk og lidt tysk humle. Det er 100 procent økologisk, og der er meget lidt økologisk humle tilgængeligt på markedet, så det er dyrt, forklarer han, mens han fremviser cascade humlen i pilleform i sin håndflade og tilføjer, at bryggeriet har 20 forskellige slags humle hjemme i øjeblikket.    Smager til Efter   Efter tilsætningen af gær, bliver øllen kølet ned og de ansatte følger øllen ved selv at smage og vurdere, om den er nøjagtig, som den skal være.  -Det er noget af det, der gør os til et mikrobryggeri. Vores analyser af øllen består i at smage til. Der er ingen kemiske analyser, og vi sender vores ansatte på smagekurser.  Hver smagsprøve er måske 10 milliliter, og man smager, hvad der svarer til en øl om dagen, siger Jakob Hørslev Hansen.    Planer for fremtiden   Det går godt for mikrobryggeriet.  Den senest opgjorte bruttofortjeneste er for 2016, og den ligger på 7,4 mio. kr.  I Baldersbrønde har bryggeriet en størrelse på 1050 kvadratmeter samt en førstesal med administration.  Men der er planer om at udvide inden for de næste år.  -Inden for de næste fem år er det meningen, at vi vil øge kapaciteten med 50 procent.  Begrænsningen er vores tanke, siger Jakob Hørslev Hansen, der forklarer, at bryggeriet allerede i år får to nye tanke installeret.  »Kære bandemedlemmer. I gør os andre meget nervøse ved at være så dårlige til at ramme. Vil I ikke nok please bare tage at ramme hinanden.  På forhånd tak«. Sådan står der ved indgangen til Netto på Nørrebrogade ikke langt fra Blågårdsgade på Nørrebro, som de seneste dage har været præget af bandemedlemmers visitationer af almindelige borger manglende madudbringning på grund af banders trusler mod udbringerne, og nedskydningen af en tilfældig færing i weekenden, der opholdt sig på det forkerte sted på det forkerte tidspunkt.  Borgerne på Nørrebro er for alvor trætte af bandernes hærgen, men nægter at lade dagligdagen påvirke af det.  »Risikoen for at blive ramt af en bil er stadig større end at blive ramt af skud,« siger Louise Nøhr, der er studerende og på besøg på Nørrebro, hvor hun sidder på Sankt Hans Torv.  »Jeg er ikke bange, og det er også lidt med vilje. Jeg vil ikke begrænses i, hvor jeg er,« siger Louise Nøhr, der selv bor på Amager.  »Der er jo lige så farligt at være, der var jo også skud forleden,« fortsætter hun.  På Blågårdsgade, hvor bandemedlemmerne holder til, ånder der fred og ro denne eftermiddag. Skolepatruljen i nærheden laver patrulje som altid, og det er kun Berlingske Tidendes udsendte, der kigger sig over skulderen.  »Uro er jo ikke et nyt fænomen på Nørrebro. Først var der de autonome, der forsøgte at skabe frygt, og nu er det banderne. Jeg kan ikke mærke nogen forandring på mine kunder eller på stemningen. Det, der for alvor er ved at ødelægge Nørrebros handelsliv, er lukningen af Nørrebrogade,« siger Annette Maaløe, der er indehaver af den trendy interiørbutik Mayol.  Alexandra Johnsen, der laver teater og arbejder deltid i bagelbaren på Elmegade, bor i en sidegade til Blågårdsgade. Og hun er med egne ord ved at være »dødtræt« af banderne, skønt hun ikke selv har oplevet noget direkte ubehageligt.  »Men jeg er da glad for, at min far ikke er kæmpestor med masser af tatoveringer,« siger hun.    Om natten er det farligt   Men selv om borgerne, der bor eller færdes dagligt på Nørrebro, nægter at lade deres hverdag slå ud af bandernes hærgen, er de enige om ikke at opsøge Blågårdsgade, når mørket falder på.  »Generelt er der utrygt om natten her ved Blågårdsgade, min kæreste er blevet overfaldet for nogle måneder siden, og jeg tænker da også over det selv, men jeg har også prøvet at blive overfaldet i Sydamerika.  Måske er det derfor, jeg er bange,« siger Alexandra Johnsen.  Mille Holm fra Frederiksberg, der er på barsel fra jobbet som ungerådgiver er på besøg på Nørrebro, hvor hun tidligere har boet i 11 år. Uden at være bange.  »Der har jo altid været så meget på Nørrebro. Lige fra den sorte firkant til Ungeren. Men lige nu ville jeg stærkt overveje at gå ud om aftenen lige der, hvor det sker,« siger hun.    Lukker i mørke   Men skud, selvbestaltede visitationskorps og trusler mod borgere har fået de ansatte og ledelsen i Korsgadehallen, kulturhuset Støberiet og biblioteket på Blågårdsplads til at lukke institutionerne klokken 18.00 på hverdagsaftner og indtil videre også holde lukket i weekenden.  »Gaderne ligger alligevel øde hen efter mørkets frembrud, og vi vil hverken bringe borgerne eller vores medarbejdere ud i en utryg situation, og derfor har vi valgt denne løsning,« siger anlægsleder i Korsgadehallen, Flemming Ohm.    Ingen skal være bange   Både hallen, biblioteket og kulturhuset hører under Kultur-og Fritidsforvaltningen i Københavns Kommune, og her har Pia Allerslev ( V) fuld forståelse for og respekt for de ansattes beslutning.  »Ingen ansatte skal gå på arbejde og være bange. Det er skingrende grotesk og horribelt, at folk ikke engang kan dyrke idræt eller låne en bog på biblioteket uden at være bange for at blive skudt - men jeg forstår naturligvis udmærket de medarbejdere, der ikke længere føler, at de kan tage ansvaret for brugernes og deres egen sikkerhed om aftenen, når disse rablende vanvittige og hjernedøde bandemedlemmer drøner rundt og plaffer tilfældige og uskyldige mennesker ned,« siger borgmesteren i en pressemeddelelse.  Skoler, vuggestuer og børnehaver på Nørrebro forsøger også at tage deres forholdsregler. Derfor skal institutionerne udvikle et beredskab.  Kommunen har sendt inspirationsmateriale ud, der blandt andet indeholder en tjekliste over, hvad medarbejderne skal huske i situationen.  Alt imens går livet videre på Blågårdsgade, hvor borgerne ganske vist nægter at slå sig ud, men hvor frygten for en ny nat lurer. Som den ældre dame sagde til Berlingske Tidendes fotograf: »Pas nu på, du ikke bliver skudt i røven.«.  soss@berlingske.dk dimo@berlingske.dk   Det er trylletossen - som de kalder ham - Rune Klan, der skaber verden. Han leger elegant og poetisk med glaskugler, der formerer sig, og til sidst skaber han fisk ud af det bare, grønne vand, så der går et betagelsens sus gennem forsamlingen. Det er en smuk start på en forestilling, der meget gerne måtte have levet op til sin fine start i de næste to og en halv time. Men som aldrig kommer til det.   Standupperne Jonatan Spang, Rune Klan og Linda P har slået sig sammen med rapperne Blæs Bukki og Tue Track til forestillingen "Biblen", der indeholder skuespil, rap og komedie. En del af holdet har tidligere været sammen på "Gynt" og "Købmanden" på Betty Nansen Teatret og lavet forrygende forestillinger ud af de to store klassikere. Nu er det så den største klassiker nogensinde, Bibelen, de har kastet sig over. Med brændende iver, hvis man skal tro PR-fotoet, hvor Rune Klan står med en flammende bibel i hænderne. Holdet bag forestillingen har med stor alvor forsikret, at de ikke selv er troende - og det er muligt, de mener, det er en fordel og måske også af en vis vigtighed for deres image. Men jeg tror, det er et minus. For faktisk er de lidt for nænsomme, og dermed for overfladiske, næste kedeligt klicheprægede i deres ironi. Det er jo let nok at lave jokes over de mest aggressive dele af Det Gamle Testamente, men det rykker ikke i hverken hjerterødder, hjerneceller eller lattermuskler i foruroligende grad. Mest da Rune Klan med største naive uskyld har svært ved at styre sine lyster i så stor grad, at både Gud og Moses konstant må revidere buddene for at bremse hans udfoldelser over for blomkålshoveder og redskabsskure.   Men der, hvor man virkelig havde forventningerne til deres mod og evner, er omkring Det Nye Testamente. Og så glider de af - det bliver nærmest patetisk alvorligt eller meget småt i stedet for. Med Linda P som lesbisk præst, og ja, dem findes der faktisk også nogle af i den danske folkekirke, men det ved de vist ikke her på teatret?   Ligesom man skal være på et temmelig underdrejet stadie i forhold til kristendommen for at blive provokeret for alvor af at blive bedt om at rejse sig og bede Fadervor. Det er i hvert fald tydeligt, at det progressive publikum bliver temmelig generte, her - de vil gerne deltage i alt det andet med at smide dukker op på scenen og råbe svar, men uha da, når det er alvor og rigtigt, bliver de alligevel usikre. Så provokationen når snarere de forkerte.   Det er vildt ærgerligt, at der ikke kommer mere saft og kraft ud af netop det her holds omgang med Bibelen. De er intelligente, vanvittig morsomme og musikalske, og jeg havde satset stort på, at netop de ville have turdet mere, fordi de har niveauet til virkelig at kunne sætte tænderne i troen og få alle - uanset ståsted - til at skabe en debat. Men den bliver man ikke animeret til her.   For er det ikke helt ærligt en mangel på mod at lade hele resten af den store historie efter nadveren ende med Jonatan Spangs meget københavnske kunstnermonolog om fordelen ved at dø ung. Den handler i hvert fald mere om hans kolleger i scenekunstens verden end om det væsentlige og det, de vel reelt lavede forestillingen for: Hvad skal vi med troen og kristendommen i dag. Det var vel derfor de lavede forestillingen? Nu bliver det bare lidt sjovt, men mest ligegyldigt. Hvilket er det værste. Især i disse år, hvor så mange andre kunstnere har taget inter-essante livtag med kristendommen og hvor der mere end nogensinde er brug for, at kunsten ser på vores egen religion og formidler den anderledes til hele den befolkning, der mere eller mindre bevidstløst er vokset op med den - uden at tage stilling. Især på det Nørrebro, der er teatrets hjemsted og et af de mest synligt udfoldede multietniske steder i Danmark med alt hvad det indebærer af glæder og besvær.   Men hvis teatret vil udgive Blæs Bukki og Tue Tracks fantastiske musik og tekst på cd, så har det ikke været forgæves. For lige dér rammer de ind i noget både poetisk, fascineret, intelligent og en stor fortællefrækhed som er en livgivende tankevækkelse - også efter teatertid.    kultur@kristeligt-dagblad.dk   YDRE NØRREBRO: Det har været en turbulent tid for lederen af Fritidscenter Ydre Nørrebro.  Først blev ejendommen i Skodsborggade, som er ejet af Sct. Stefans Fond, sat til salg og derefter solgt til Mäckler Erhvervsbyg.  Det betød, at fritidscentret og Københavns Kommune måtte se sig om efter en hurtig, midlertidig løsning, hvor alle centrets unge kunne flytte hen. En situation, som skabte stor frustration hos både bestyrelsen og lederen af fritidscentret, Kræn Berg Ridder, som frygtede, at flytningen ville betyde, at de mest udsatte brugere af centret ville blive tabt på gulvet.  Efterfølgende sprang Mäckler Erhvervsbyg fra købet, og nu har Kræn Berg Ridder fået det svar, han havde håbet på: Fonden er gået med til at udleje bygningen i Skodsborggade et år mere til Københavns Kommune og dermed fritidscentret.  Hjælp fra stærke kræfter » Det er så lækkert. Det er en stakket frist, men Borgerrepræsentationen og Børne-og Ungdomsudvalget har fokus på sagen, så der er nogle stærke kræfter, der kommer til at arbejde på, at vi kan blive permanent, « lyder det fra en glad Kræn Berg Ridder, der dog understreger, at det er slaget og ikke krigen, der er vundet endnu.  » Jeg tør ikke helt tro på, at alt går i orden nu, og jeg er også nødt til at forholde mig til vilkårene og sådan, som virkeligheden er, « siger han.  Nu trænger han og de ansatte, som har været under stort pres, til at holde en rolig sommerferie, og derefter er de klar til at kæmpe videre, fortæller han.  » Først og fremmest vil vi i tæt dialog med fonden og forvaltningen arbejde på at få lavet det til en permanent løsning, så vi kan blive her i Skodsborggade. Vi må arbejde så langt, som vi kan, hen i mod at blive her. Men samtidig er vi også nødt til at arbejde på at finde et andet sted, nu hvor vi har god tid til at finde et andet, permanent sted, « siger Kræn Berg Ridder.  Nørrebro/ Nordvest Bladet følger sagen.  UDer er nogle stærke kræfter, der kommer til at arbejde på, at vi kan blive permanent.  KRÆN BERG RIDDER, leder af Fritidscenter Ydre Nørrebro.  Det bekræfter politiinspektør Torben Svarrer fra Københavns Politi over for TV 2.  - Lige nu har vi ikke et overblik over omfanget af de mørklagte gader, men det arbejder vi på at få, så det kan indgå i efterforskningen, siger han.  Vi overvejer flere forskellige løsningsmuligheder for at forhindre hærværk på gadebelysningen  Københavns Politi kan ikke sætte hændelsen i direkte forbindelse med skyderiet, men politiinspektøren siger:  - De mørklagte gader indgår selvfølgelig i efterforskningen, da det afviger fra normalbilledet.  Ifølge Torben Svarer sker det med jævne mellemrum, at gadebelysningen i København bliver slukket på grund af hærværk i områder plaget af uro.  Billeder fra fredagens politiaktion viser, at flere veje omkring Meinungsgade og Guldbergsgade var mørklagte, og derfor måtte politiet blandt andet benytte lommelygter for at skabe klarhed over situationen.    Gadelys manuelt afbrudt   Teknik- og Miljøforvaltningen i Københavns Kommune bekræfter ligeledes over for TV 2, at det manglende gadelys fredag aften på indre Nørrebro ikke skyldtes en teknisk fejl.  Derimod havde nogen manuelt afbrudt lyset, lyder det i et svar fra forvaltningen. Præcis hvordan hærværket blev udført, vil Københavns Kommune dog ikke udtale sig om.  Men Teknik- og Miljøforvaltningen fortæller til TV 2, at gadebelysningen omkring Meinungsgade og Guldbergsberg blev fejlmeldt fredag klokken 21.55 af Københavns Kommunes eksterne operatør.  Lørdag formiddag var lyset igen klarmeldt.    Københavns Kommune i dialog med politiet   Københavns Kommune oplyser over for TV 2, at der har været 38 tilfælde af hærværkssager i hovedstaden, hvor gadebelysningen er blevet ødelagt, i løbet af 2018.  Og det vil få kommunen til at tage affære. Sådan lyder det i et skriftligt svar til TV 2.  - Vi overvejer flere forskellige løsningsmuligheder for at forhindre hærværk på gadebelysningen, men vi vil gerne være sikre på, at vi gør det rigtige. Derfor skal vi først have en dialog med Københavns Politi om, hvad de ser som de rette løsninger, så vi har politiets opbakning, før vi går videre, siger enhedschef Jakob Bülow Find fra Teknik- og Miljøforvaltningen i København.    To tilfældige borgere ramt   Tre personer blev ramt ved skyderiet fredag den 21. september. Det var to tilfældige borgere på omkring 50 år og en 19-årig mand, som ifølge politiet var det egentlig mål for kuglerne.  Københavns Politi blev hurtigt opmærksomme på skudepisoden, da betjente var til stede i området på indre Nørrebro til en anden opgave, hvor de hørte skud.  Der var tale om flere gerningsmænd, som flygtede til fods fra Guldbergsgade efter skyderiet, fortalte efterforskningsleder Søren Lauritsen til TV 2.  Ingen af de tre personer er ifølge politiet længere i kritisk tilstand efter fredagens skyderi.  Som barn var han en rod. En nørrebrodreng fra trange kår med en far, der sled og slæbte for at få en hverdag til at hænge sammen, så han og hans storebror kunne få mad på bordet, som han selv beskriver det.  Per Beyer, som er 52 år, voksede op i et miljø, der førte ham tæt på kriminalitet og en løbebane, som han i dag erkender let kunne være gået helt galt.  Men mønstret og den negative sociale arv blev brudt, og Per Beyer er virksomhedsindehaver med 25 ansatte.  Min nye lærer Inger kendte godt min historie, men insisterede på at give mig en masse opmærksomhed. Noget af alt det, jeg ikke kendte til der, hvor jeg kom fra.  Når han selv skal forklare, hvad det var, der fik ham på ret kurs, så er han ikke i tvivl. Efter at være blevet smidt ud af to skoler, hvor han kun havde lavet ballade og oplevet nederlag, fik han en klasselærer i 7. klasse, som insisterede på at gøre en forskel.  Hun tog imod ham »med åbne arme« , troede på ham og gav ham en selvtillid, som han ikke havde haft tidligere.  På den måde er Per Beyers historie en, som går igen hos mange mønsterbrydere. På et tidspunkt i deres liv har de mødt et menneske, som gjorde en forskel og vendte en negativ spiral.  For Per Beyer var det Inger, som blev hans klasselærer, da han begyndte på en ny skole.  Hans forældre var blevet skilt, mens de boede på Borups Alle på Nørrebro. Da han nogle år tidligere begyndte i 1. klasse på Jagtvejens skole på Nørrebro, havde de andre elever deres forældre med, som man nu har.  Men ikke Per.  »Jeg kom helt alene og mødte så alle de andre med deres forældre. Sådan var det bare,« siger Per Beyer.    »Min far var jo på arbejde.«      Hus på tvangsauktion   Hans far, som var smed på en rugbrødsfabrik, fandt efter skilsmissen en ny kæreste gennem en kontaktannonce i avisen, og det kunne ikke gå hurtigt nok med at blive gift og flytte sammen, fortæller Per Beyer.  Parret blev gift og flyttede i slutningen af 1970erne sammen i et hus i Kastrup på Amager. Og Per flyttede med og begyndte på Pilegårdsskolen i Tårnby.  »Min nye lærer, Inger, kendte godt min historie, men insisterede på at give mig en masse opmærksomhed. Noget af alt det, jeg ikke kendte til der, hvor jeg kom fra,« siger Per Beyer.  Han husker stadig den første dag, hvor han kom til skolen og skulle præsenteres for sin nye klasse.  »Jeg kendte jo ikke et øje, og det var en helt ny verden, som jeg ikke havde set før,« siger Per Beyer.  Han var ikke uvant med slåskampe i skolen, og at lærerne ofte kun henvendte sig til ham, fordi han var støjende og i de fleste sammenhænge utilpasset.  »Men Inger kunne gå til mig på en måde, så jeg følte, at hun interesserede sig for mig. Pludselig var der en, der lyttede og tog mig seriøst. Det var med til at give mig et rygstød, som jeg ikke havde oplevet før,« siger Per Beyer.  »At træde ind i klassen sammen med hende husker jeg som i går. Hun kunne skubbe mig ind på en måde, som gav mig selvsikkerhed, når jeg skulle stå der og fortælle om mig selv.«   Forskning viser, at børn, der er vokset op i socialt udsatte familier, klarer sig bedre, hvis de bor og går i skole i områder med familier, som socialt er mere velstillede. Gode karakterer smitter.  Effekten kaldes »naboeffekten« eller»sidemandseffekten« .  Den er dog blevet svækket i Danmark de seneste årtier, fordi der er tendens til, at vi klumper os mere sammen i velhaverkvarterer og udsatte boligområder.  Da hans far efter bare fem måneder dybt ulykkelig blev skilt fra sin nye kone og samtidig blev fyret fra sit job, røg huset i Kastrup på tvangsauktion.  Faren flyttede til Bornholm, men Per valgte ikke at følge med sin far. Han ville gerne blive på sin nye skole og flyttede derfor i stedet ind hos sin mor og lillebror på Bispebjerg i det nordvestlige København.  Det betød, at han kunne fortsætte de næste tre år i den samme skole i Tårnby. Det krævede dog en daglig bustur gennem byen på omkring 15 kilometer hver vej.    Helt overvældet   Klasselæreren Inger havde for vane at læse højt af de bedste stile for klassen, og en dag var det Pers, der blev læst højt af.  »Det er simpelthen løgn, tænkte jeg. Og bagefter stimlede klassekammeraterne sammen om mig og ville vide, hvad jeg havde fået for den. Og jeg havde fået syv, mens de stile, Inger plejede at læse højt af, lå noget højere på karakterskalaen,« siger Per Beyer.  »Men hun fortalte, at stilen var god. Og ud fra hvad hun havde af forventninger, var hun helt overvældet. Det var en meget fin måde at gøre det på, og det gav mening.«   Langsomt begyndte han at interessere sig for skolen i det nye miljø langt fra Nørrebro.  »Jeg opdagede, at jeg jo godt kunne finde ud af det, også det med at lave lektier. Jeg kunne godt være med. Og jeg kunne fornemme, at det nye miljø var godt for mig,« siger Per Beyer.  Efter folkeskolen tog han en EFG, som svarer til en erhvervsuddannelse i dag. Og han blev student med en højere handelseksamen.  »Da vi var blevet studenter og kørte rundt med vognen, mødte jeg min gamle lærer fra Hillerødgades Skole hjemme hos en af klassekammeraterne. Hun kiggede på mig, så nærmest chokeret ud og sagde, at hun aldrig havde troet, at jeg skulle nå dertil,« fortæller Per Beyer.  Efter sin eksamen hjalp han med som flyttemand for at tjene nogle penge og fik i forbindelse med en firmaflytning job som receptionist i et ejendomsfirma i København. Efter kort tid tilbød indehaveren ham en elevplads.  Børn af arbejdsløse i Danmark skal nemt kunne blive direktører en dag. Det er alle enige om. Men det er blevet sværere de senere år, æblerne falder stadig tættere på stammen, og mønsterbryderne bliver færre. Er »den danske drøm« om høj social mobilitet ved at krakelere?  Igen var der en, der troede på hans evner. Tog ham ved hånden, viste ham tillid og lærte fra sig.  »Jeg spurgte ham senere, hvad han på det tidspunkt havde set i mig. Og han svarede, at han først og fremmest havde set en ung mand, der ville noget. Og det kunne han bruge,« siger Per Beyer.  Derefter avancerede han i de følgende år og blev senere chef og partner i et andet ejendomsfirma, inden han for 12 år siden stiftede sit eget, som i dag har 25 ansatte.  »Der var nogle mennesker, der valgte at satse på mig, tro på mig og give mig muligheder. De insisterede nærmest på at hjælpe mig. Og det er jeg dem evigt taknemmelig for,« siger Per Beyer.  Folkets Park på Indre Nørrebro i København er kommet i søgelyset efter et brutalt knivoverfald i weekenden, hvor fire jyske turister blev hevet ud af deres Mercedes og overfaldet af en gruppe på 10-12 personer - formentligt teenageknægte fra kvarteret.  I går blev en 16-årig dreng, som er kendt i lokalmiljøet omkring Folkets Park, sat bag lås og slå efter et lukket retsmøde i Københavns Byrets dommervagt.  Han skal foreløbigt sidde varetægtsfængslet i 13 dage.  Politiet mener, at han var med til den grove voldsepisode lørdag eftermiddag, hvor de fire sagesløse ofre blandt andet blev slået og sparket.  Det har tidligere været fremme, at de fire jyder var i København for at gå til koncert.  I stedet endte turen på hospitalet.  Værst gik det ud over en 22-årig mand, som blev såret af flere knivstik. Manden blev stukket i bryst og maveregion, og det resulterede i indre blødninger og en sammenklappet lunge.  Socialdemokraterne i København mener, at knivstikkeriet atter en gang sætter et ubehageligt fokus på Indre Nørrebro, som tørster efter en politistation med en fast styrke af betjente.  » En lokal politistation vil være en permanent løsning, som skaber tryghed og løser mange af Nørrebros store problemer med kriminalitet, « siger socialordfører Lars Aslan Rasmussen ( S), som har boet hele sit liv i bydelen.  Det ville være allerbedst at placere den i nærheden af Blågårds Plads og Folkets Park, mener han. For parken er berygtet som et sted, hvor der finder åbenlys hashhandel sted, og hvor flere tilfældige er blevet overfaldet de seneste år.  » Men jeg har hørt, at man ikke vil placere politistationen der, fordi det er for farligt. Men det holder jo slet ikke i et retssamfund.  Så har gadens parlament taget over, « siger Lars Aslan Rasmussen. RITZAU.    Folkets Park   Placering. Folkets Park ligger mellem Blågårds Plads og de gule murstensmure, som omkranser bydelens berømte Assistens Kirkegård. I området bor der mange studerende og børnefamilier. - Tilholdssted. Den er desuden tilholdssted for den såkaldte Blågårds Plads-gruppe - en gadebande, der i længere tid har været i konflikt med blandt andre rockerne i Hells Angels. - Flere overfald. Politiet patruljerer flittigt i området, som har dannet rammet for flere voldelige overfald og skudepisoder. - Skudepisode. Så sent som den 13. april blev der affyret flere skud mod en bil, der kom kørende op af Stengade ved Folkets Park. Der sad to personer inde i bilen, da den blev beskudt, og skuddene kom fra en gruppe af mennesker, som stod inde parken. Ingen kom dog til skade under skyderiet. Kilde: Ritzau   »Fuuuuck mand!« gjalder en sprød, ung mandestemme ud over Mimersgade på Nørrebro, og en taske dumper opgivende ned på asfalten. Råbet efterfølges af lyden af en rallende scooter-45, der får et velrettet los på netop den måde, som en scooter fortjener at blive losset, når den vælger at sætte ubønhørligt ud, just som man er på vej et eller andet sted hen. 

Jeg svinger pænt cyklen uden om et par grønthandlerkasser og den frustrerede unge mand, der sandsynligvis kommer for sent til det, han skal netop denne tirsdag formiddag. Det er fordelen ved ikke-motoriserede køretøjer. De går ikke så nemt i stykker, tænker jeg triumferende, mens min veterancykel knager højt, men trofast videre ned ad gaden.

Der, hvor Bragesgade krydser Mimersgade, ligger  lige ud til vejen et lille bitte, finurligt hus, som jeg alle de år, jeg er kommet på Nørrebro,  har undret mig over, hvem ejede. Kjoler står der med røde bogstaver på vinduet. Og ganske rigtigt kan man gennem vinduet se en samling af farvestrålende, måske ikke helt tidssvarende, kjoler, og det ser ud, som om ingen rigtigt kommer der. 

Forklaringen ligger imidlertid lige over for på den anden side af Mimersgade  nemlig i Ellinor Infreds kjolebutik, som har ligget det samme sted i 40 år. I den butik kan man finde dametøj, hovedsageligt kjoler, af samme farvestrålende kaliber som dem, der hænger i det lille hus på hjørnet.

Ejeren af butikken er en yndig ældre dame, som i dag tager imod med en stor hvid blomst i håret og iført en lang kjole med grønne blomster. Det er Ellinor Infred selv. Men det er nu ikke hendes rigtige navn, betror hun mig  det er hendes kunstnernavn, som stammer tilbage fra 1964, da hun havde rollen som Anita i den danske film Villa Vennely. I virkeligheden hedder hun Inga.

I Ingas butik har tiden stået stille de seneste 40 år. Der er lavt til loftet, ure der tikker, tykke tæpper, træ på væggene eller blomstret tapet, der blander sig med mønstrene på de hundredvis af kjoler i butikken. Kjolerne sælger hun til kvinderne i området, som kommer fra alle mulige steder i verden og har alle aldre, bedyrer hun. 

»Nogle kommer endda herind med rollator,« griner hun.

Det er Inga, der har det lille hus på den anden side af vejen, som hun benytter som kjoleudstilling. Før i tiden var huset frugt- og grøntudsalg, men det er længe siden. Det var den gang, da Nørrebro Hallen var sporvognsremise, og der kørte sporvogne på Nørrebrogade og Ægirsgade. I dag kan man stadig høre lyden af jern og maskiner i Nørrebro Hallen, men det er maskiner som løbebånd og trappemaskiner, og lyden af jern kommer fra prustende mænd, der løfter håndvægte, snarere end fra sporvogne. 



  Kingos Kirke  

Rundt om hjørnet fra Ingas butik ligger Kingos Kirke. Den blev bygget som et privat projekt i begyndelsen af 1900-tallet og blev indviet i 1910. Kingos Kirke rummer noget ret unikt og lidt spøjst  nemlig en altertavle malet af Erik Henningsen, som er den selv samme mand, der har malet den tørstige tykke mand fra Tuborgs gamle plakater og tegnet tegningerne til "Peters Jul". Den information får jeg, da jeg uanmeldt og nysgerrigt dumper ind til formiddagskaffe og friske kryddere i Hjørnestuen, som er hjemsted for en lille kristen forsamling, der ligger i umiddelbar forbindelse med selve kirken. 

Her fortæller sognemedhjælperen Anne mig, at altertavlen forestiller Jesus, der bærer på en lille dreng. I baggrunden kan man se de rygende skorstene fra de dengang så mange fabrikker på Nørrebro og små lys fra de hjemløse klunseres bål. 

Men hvad der er endnu mere interessant er, at drengen i armene på Jesus er Erik Henningsens egen søn. Fortællingen bag det er, at drengen var blevet væk i lergravene ude på den dengang så vildsomme Nørre Fælled. I fortvivlelse lovede Henningsen, der ellers ikke troede på Gud, at hvis han fandt drengen i live,   ville han lave en altertavle. Og næste morgen fandt man drengen sovende ved én af lersøerne  og følgerne af den glade begivenhed hænger altså i dag til skue i Kingos Kirke. 

Tænk, den slags var aldrig sket i dag. Der havde knægten været udstyret med en mobiltelefon med Debillos-abonnement, så han kunne sende en sms til sin far og sige, at han var faret vild. Men som udgangspunkt var drengen nok i virkeligheden slet ikke faret vild, hvis det havde været i dag. Han havde været på fritidshjem eller havde siddet foran computeren hjemme på værelset og spillet Ninja Turtles eller Judge Dredd sammen med vennerne i stedet for at rode rundt ude ved nogen søer.



  Integrationsarbejde  

Inde i Hjørnestuen får jeg ud over fortællingen om altertavlen en længere snak om alt fra integrationsarbejdet for områdets mange udenlandske kvinder til Saltholm, Færøerne, gratisaviser og computerstyresystemet Linux. Det viser sig, at der hver tirsdag er åbent hus fra 10-12, hvor man kan få en kop kaffe og en snak, og det er der nogle af beboerne i området, der benytter sig af fast. Der er også en del som mig, der bare lige dumper forbi. 

Midt i snakken rejser Anne sig og må gå, for hun skal med en gammel dame til tandlægen og have trukket tænder ud. Hele den kaffedrikkende flok gyser kollektivt. Uf, tandlæger.

Tilbage på Mimersgade kigger jeg op mod Nørrebro Station, hvor den uheldige unge mand med scooteren var gået i stå. Måske står han der stadig, tænker jeg, mens hans forældre eller kæreste sidder og venter og undrer sig over, hvor han mon er. Men både han og scooteren er væk. Han har nok bare taget bussen. Så det kommer der nok næppe nogen altertavler eller andre storslåede værker for eftertiden ud af. 

Øv 

 jpk@jp.dk   En ny rapport fra Københavns Kommune viser, at beboerne på ydre og indre Nørrebro generelt føler sig mere utrygge end beboere i resten af København.  Områderne er også præget af højere kriminalitet end andre steder i hovedstaden.  Det skal to kvinder, Merete Olesen og Tine Gammelby, nu få rettet op på. De er ansatte som chefer i projektet hotspot, hvor de skal stå i spidsen for en samlet indsats for at holde de unge væk fra kriminalitet og ballade.  Ifølge integrations-og beskæftigelsesborgmester Anna Mee Allerslev døjer Nørrebro med anderledes og større udfordringer end andre socialt belastede områder. Københavns Kommune har derfor valgt at udvide hotspot-ordningen til en fireårig periode frem for en to-årig periode, som ellers var tilfældet på Sjælør Boulevard og Akacieparken i Valby, hvor man også kørte det samme projekt.  " Vores primære fokus er at skabe ro og tryghed på Nørrebro.  Jeg forventer, at trygheden er steget, når vi måler om et år. Men det har naturligvis også en betydning, hvordan bandekrigen udvikler sig. Hotspotcheferne skal ikke bekæmpe bander direkte, for det har vi allerede fokus på med andre projekter.  Men de skal medvirke til, at færre unge føler sig tiltrukket af at være i en bande," understreger hun.  Indbyrdes konkurrence En af hovedudfordringerne for de to kvinder bliver at få skabt en større sammenhæng i de forskellige sociale tilbud til de belastede unge. For som det er nu, er der et overlap af de samme tilbud. Desuden konkurrerer projekterne indbyrdes i stedet for at samarbejde om den bedst mulige indsats.  Anna Mee Allerslev er bekendt med konkurrencen og mener, at de forskellige aktører kommer til at konkurrere og " spænde ben" for hinanden uden at være opmærksomme på det.  Blandt andet er der eksempler på, at man rammer den samme målgruppe af børn med tre forskellige projekter.  Børnene ender med at blive forvirrede og ved ikke, hvad de skal vælge.  Andre gange starter et nyt, men midlertidigt projekt op.  Projektet virker tiltrækkende og spændende på de socialt belastede børn, som fravælger ungdomsklubben på bekostning af det midlertidige projekt.  Problemerne opstår, når det nye projekt slutter. For pludselig er der ingen børn eller finansiering tilbage til den ungdomsklub, som ellers var rigtig god til at starte med, og børnene ender på gaden. Opgaven for de to hotspotchefer bliver derfor også at skabe et overblik over de forskellige indsatser på Nørrebro, så de kan forebygge, at sådanne scenarier opstår. &lt;.    Om de tO hOtspOtchefer   Merete Olesen har taget orlov fra sit job som politikommissær fra Sydøstjyllands politikreds. Hun har været i politiet i 25 år og har blandt andet arbejdet i Gellerup i Aarhus i ti år. Hun skal stå for indsatsen på ydre Nørrebro, der inkluderer Mjølnerparken, Den Grønne Trekant og Aldersrogade ( Lejerbo) -Titanparken ( AKB) -Ragnhildgade ( AAB).  Tine Gammelby har været leder af et ssp-team og et opsøgende gadeteam i Frederiksberg Kommune, hvor hun har været i knap fem år.  Hun skal arbejde for trygheden på indre Nørrebro, der tæller Blågården ( fsb) -Prater og Ågården ( fsb) og Murergården ( DAB).    RefeReReR til tRe boRgmestRe   De to hotspotchefer kommer til at referere direkte til tre borgmestre nemlig integrations-og beskæftigelsesborgmester Anna Mee Allerslev, børne-og ungdomsborgmester Anne Vang og socialborgmester Mikkel Warming.    Økonomi og tidsramme   Hotspot har fået bevilget 28 mio.  kroner i perioden 2011-2014. Københavns Kommune betaler 17,5 mio.  kroner, mens Integrationsministeriet har bevilget 10,5 mio. Hotspot-projektet kører fra den 1. marts 2011 og løber til udgangen af 2014.    Vil ruste beboerne til at modstå kriser   Hvor starter man, hvis man skal genvinde roen og trygheden på Nørrebro? Spørger man Merete Olesen og Tine Gammelby er det oplagt at tage fat i afdelingsbestyrelserne, som har tæt kontakt til beboerne.  " Vi vil rigtig gerne ruste lokalsamfundet til at håndtere kriser i området mere hensigtsmæssigt.  Mange beboere aner for eksempel ikke, hvad de skal gøre, hvis de ser nogle børn rende rundt på forkerte tidspunkter om aftenen," siger Merete Olesen.  Hun har derfor lyttet til afdelingsbestyrelsernes ønske om at holde møder med en person fra Socialforvaltningen.  Merete Olesen mener, at når beboerne får øget kendskab til, hvordan systemet virker, får de automatisk bedre muligheder for at spille sammen med de andre professionelle aktører som politi og sspansatte og bliver mere ligeværdige medspillere.    ' Trækker i samme retning   Selv om de to hotspotchefer står for hvert deres område på Nørrebro, kommer de til at samarbejde en hel del for at bevare en rød tråd i hele hotspotindsatsen.  Således siger Tine Gammelby.  " Beboerne skal ikke opleve hotspot som et helt andet projekt på ydre Nørrebro end på indre Nørrebro.  Mange af vores samarbejdspartnere repræsenterer jo begge områder. Men der vil være situationer, som kun er knyttet til det ene område frem for det andet. Eksempelvis er der ved at blive etableret en klub på ydre Nørrebro, som jeg ikke har noget at gøre med. Samtidig kan aktuelle situationer, som skudepisoder medføre, at det ene område har behov for flere møder og øget fokus end det andet. Vores overordnede formål og retning vil stadig være den samme.".  Nu gik det lige så godt på Nørrebro Teater. Men her kom så fiaskoen. Den er til gengæld en pæn en af slagsen.  Og det er svært at forstå, at den gør det. Burde teatrets ledelse ikke have set, at den finske komedie »Ud i kulden« ikke er umagen værd? Historien, hvis man kan kalde den det, handler om den moderne Noah, der vil redde menneskeheden og grundlægge en ny civilisation på klodens top. Om sig har han samlet en mildest talt broget flok - et par tjenstvillige assistenter, en menneskesky og emotionelt bundfrossen pølsemutter og hendes talende, discodansende slædehunde, en supersize-familie af debile neandertalere, sin egen rapkæftede ludermormor og en skydegal præst, der nægter at tale dansk, men kun engelsk. Der er vist nok tale om en »grotesk komedie om klimaet«, ifølge teatrets pressemateriale.  Men hvad satiren egentlig skal ramme, er ikke sådan lige at få has på.  Mon ikke den finske komedie skal tolkes i den retning, at vi kævler og ævler, drikker og horer i stedet for at gøre noget ved problemerne, mens verden går under?.    Ikke sjov   Det er i hvert fald det, der bliver enden på anstrengelserne, mens ekspeditionslederen - Troels Lyby i en ikke-rolle - synker sammen i magtesløshed.  Nej, »Ud i kulden« kommer aldrig ind i varmen: Den er fundamentalt usjov, trods hæderlige indsatser fra et udsat hold skuespillere samlet til topmøde. I hvert fald har Karen-Lise Mynster sine øjeblikke som misantropisk pølsevognshyæne, der i et kort, ømt øjeblik får sit permafrosne hjerte tøet op af Laus Høybyes spejderdreng.  Men rollen vil ingen steder hen, og instruktøren Farnaz Arbabi er noget videre på glatis. Hun har ikke kunnet stille meget andet op med det kropumulige materiale end at skrue op for blusset.  Værst er forestillingen, når den forsøger at kompensere for den manglende mening med højtråbende tomgang.  Hvilket vil sige det meste af tiden. Hold da op, hvor skal der meget vedvarende energi til at holde liv i en selvdød finsk farce. Til sidst afsynger Troels Lyby, snart støttet af hele holdet på rad og række - her måtte jeg kigge ned i gulvet - Tracy Chapmans gamle hit »Baby Can I Hold You« med dansk tekst som moralsk opsang fra alle dem, der ikke gjorde noget i tide: »Undskyld, er alt, hvad jeg kan sige.« Måske burde direktionen troppe op hver aften og synge med?  jso@berlingske.dk       Komiker Sebastation Dorset indleder med en lille præcisering. Han har lagt mærke til, at aftenens arrangement i Nørrebro Teater i København har fået titlen "Tænkepauser LIVE - Jesus" og ikke "Tænkepauser LIVE om Jesus".  "Så jeg ved ikke, om der er nogen, der er her i dag, som tænker, om Jesus mon også kommer," siger aftenens vært og fortsætter, mens folk griner:  "Han skal jo selvfølgelig komme tilbage på et eller andet tidspunkt."  I salen sidder omkring 200 mennesker klar til teatrets månedlige "Tænkepauser LIVE-arrangement", som er en kombination af videnskab, teater og talkshow og tager udgangspunkt i den populære bogserie af samme navn fra Aarhus Universitetsforlag. Denne aften er det bog nummer 64 om Jesus, der skal videreformidles på en oplysende og underholdende måde.  Spørgsmålet er dog, hvordan man gør et emne, der indebærer en gennemgang af evangelietekster og næsten 2000 år gamle historiske kilder, relevant for mennesker i dag. Dette har arrangementets dramatiker, Mette Ovesen, og skuespilleren Morten Christensen haft en lille uge til at finde ud af.  Undervejs har de drøftet muligheden for at lade historien om Jesus blive fortalt af en fuld julemand eller til en børnefødselsdag med de 12 disciple, men de droppede begge dele. I stedet træder Morten Christensen denne mandag ind på scenen iklædt præstekjole og pibekrave.  Han finder en kurv frem med rødvin, shotglas og mariekiks og beder folk på forreste række om at sende begge dele rundt i salen. Folk griner, mens de tager imod den lille nadver-anretning.  Fra højtalerne lyder salmen "Et barn er født i Betlehem", og Morten Christensen begynder at fremsige noget af teksten, mens han gumler mariekiks, så krummerne flyver ud af munden på ham. Om krybberummet, de syngende vise mænd og om røgelse og myrraskær.  "Der er mange informationer at forholde sig til," siger han og udskifter salmens to halleluja'er med "hurra hurra".  I sin performance fokuserer Morten Christensen på de forskellige fortolkninger af Jesus, som man finder i evangelierne. Han indleder med det faktum, at den historiske Jesus næppe blev født i Betlehem, men i Nazaret - et "teologisk nowhere i udkantspalæstina" - og fortsætter med portrætteringen af Jesus som alt fra tømrer til Messias og en usårlig superman.  Et øjeblik efter lyder sangen "Personal Jesus" fra bandet Depeche Mode i højtalerne, og Morten Christensen smider pibekraven og præstekjolen. Han når kun at være tømrer i få sekunder. Under kjolen har han nemlig en lang, hvid skjorte, som også ryger, og det samme gælder den ternede skjorte, cowboybukserne og tømrer-bæltet, han har indenunder. Til sidst står skuespilleren tilbage iklædt en tætsiddende spiderman-dragt, som er taget i brug, da det bestilte superman-kostume ikke nåede frem inden forestillingen.  Kort efter skifter musikken igen til titelmelodien fra Matador, og Morten Christensen fortæller, hvordan Jesus ifølge Jesus-bogens forfatter, Kasper Bro Larsen, kan beskrives som den populære Elisabeth Friis fra den danske serie. Skuespilleren finder så et konfettirør frem og skyder det op mod loftet, så farverige strimler falder ned over ham. Til tonerne af "Dejlig er Jorden" runder han sin optræden af med at konkludere, at det vigtigste budskab, vi har fra Jesus, er, at folk ikke skal gøre ved andre, hvad de selv finder forkasteligt.  Lidt konfetti hænger fortsat fra loftet, da det efterfølgende er teologilektor på Aarhus Universitet Kasper Bro Larsens tur til at træde op på scenen, hvor han sammen med vært Sebastian Dorset gennemgår den bog, han har skrevet om Jesus.  Da det bliver publikums tur til at stille spørgsmål, handler de fleste om at få mere fakta på plads. En vil vide, om Jesus dødstidspunkt er forkert, en anden, hvad forskellen på jøders og kristnes syn på Jesus er, og en tredje, om man kan forestille sig, at Jesus slet ikke døde på korset, hvilket kan forklare, at graven var tom. En kvinde er også nysgerrig på synet på Judas som kristendommens onde skurk.  Kasper Bro Larsen medgiver, at man sikkert kan skrive mere om det emne, og Sebastian Dorset slutter aftenen af med at tilføje, at Judas måske også kan blive relevant ved den næste måneds Tænkepauser LIVE-arrangement om skurke.  Modtag en e-mail, når Jens Anton Bjørnager har skrevet en ny artikel Modtag en e-mail, når Malthe Sommerand har skrevet en ny artikel  Nogen vil med indbygget overbærenhed måske kalde gårsdagens uorden og gadekampe mod politiet for »gang i gaden«.  Andre vil stemple det som »fuldstændigt uacceptabelt«og bruge balladen som argument for at tage Ungdomshuset fra de unge.  Politiet bruger straffelovens § 119 stk. 1 og kalder det for »vold mod tjenestemand«, når brostenene hagler ned over betjentene, som det var tilfældet onsdag aften på Nørrebro.  Paragraffen har i øvrigt en strafferamme, der går fra bøde til fængsel i op til otte år, og ifølge en redegørelse fra Rigsadvokaten fra 2009 er kast med brosten efter politiet tidligere ved to lejligheder blevet takseret til tre måneders ubetinget fængsel i retten.  Torsdag oplyste Københavns Politi, at i alt ni personer i løbet af onsdagens uroligheder blev anholdt. Fire personer er sigtet efter § 119, fire andre er sigtet for overtrædelse af ordensbekendtgørelsen, og en enkelt er sigtet for at have overtrådt våbenloven.  To bejente kom under demonstrationen lettere til skade og måtte en hurtig tur forbi skadestuen.  De omkring 1.000 demonstranter, der i går gik fra Vor Frue-kirken til Dortheavej i Nordvest var en broget flok af unge og gamle, punkere, flippere, hiphoppere, kunstnere, folk med barnevogne og cykler og ganske almindelige mennesker med et forhold til Ungdomshuset, det forrige og det nuværende.  Men hvem var de personer, der onsdag var skyld i, at den ellers tiltænkt fredelige demonstration kørte så meget af sporet, at politiet valgte at rydde det nye Ungdomshuset på Dortheavej?  Var man tilstede på Nørrebro onsdag fra omkring 18:30-tiden og senere i Nordvest, kunne man se, at flere af de personer - men ikke alle - som med maskerede ansigter kastede med kanonslag og sparkede ubehjælpeligt på busstoppestederne, virkede meget unge.  Som spinkle drenge, der må have gået i børnehave, da Ungdomshuset på Jagtvej 69 blev revet ned for ti år siden, eller i folkeskolens første klasser.  Den betragtning understøttes af politiet, der torsdag kunne oplyse, at to af de anholdte er under den kriminelle lavalder på 15 år.  Derudover har Berlingske talt med en række personer, der var til demonstrationen, og som ligeledes vurderer, at de, der var særligt voldsomme, var yngre demonstranter.  Det har ikke været muligt at få det bekræftet af repræsentanter fra Ungdomshuset på Dortheavej. De ni sigtede er løsladt, da der ikke har været grundlag for varetægtsfængsling.  På billeder og video-klip optaget under urolighederne på Nørrebro onsdag aften kan man se, at de fleste uromagere, sten- og kanonslagskastere var iført nogenlunde samme uniform:  Sort tøj, praktiske vindjakker, gummisko, og med halsedisser, tørklæder eller elefanthuer til at maskere deres ansigter. På et Tv2-videoklip optaget ved Nørreport ses en sådan klædt person eksempelvis tildele en forbipasserende cyklist flere knytnæveslag.  Flere af de personer, som Berlingskes udsendte talte med under demonstrationen, havde desuden dækket mærkerne på deres tøj med sort tape.  En af disse unge mænd, som gik forrest bag »intet glemt«-banneret i demonstrationen, forklarede, at det var for at være»mindre genkendelig«. Hans eget stykke sorte tape havde dog løsrevet sig i regnvejret, så man kunne se, at hans vindjakke var af mærket North Face.  Andre sortklædte demonstranter bar jakker og bukser fra et andet dyrt mærke, Stone Island, og bar dyre sneakers.  Det er i sagens natur umuligt at sige noget om, hvilken tilknytning de voldelige demonstranter har til det nuværende Ungdomshuset på Dortheavej.  Det er heller ikke muligt at fastslå, ud fra Berlingskes oplysninger, hvorvidt nogle af de mere iøjnefaldende demonstranter med lilla hår, store frakker og støvler med farvede snørebånd også deltog i de voldelige angreb på politiet og hærværket på Nørrebro.  Da politiet onsdag aften havde trængt demontranterne hele vejen tilbage til Dortheavej, var det en blandet flok, der søgte tilflugt i Ungdomshuset i timerne, før politiet ryddede bygningen.  Torsdag meddelte Københavns Politi, at man under ransagning havde fundet petanque-kugler, brosten, » et spyd, som var tilvirket, så det var spidst i enden som en kniv «, samt malingbomber og kanonslag.  »Det er for fucking latterligt at skrive om en kalot, når israelerne laver alt deres lort mod palæstinenserne.« De tre unge mænd med mellemøstlig baggrund har ikke meget godt at sige om mediedækningen af den aktuelle konflikt i Gaza mellem israelere og palæstinensere. Og de har da slet ikke noget godt at sige til, at Berlingskes udsendte spørger til en kalot.  Men det er ikke hvilken som helst kalot.  Det er nemlig den kalot, som en journalist fra Radio 24syv mandag fik revet af hovedet af en af de tre, unge mænd, da journalisten valgte at gå rundt på Nørrebro i København med den jødiske hovedbeklædning for at se, hvordan det ville blive modtaget af de mange beboere med muslimsk eller mellemøstlig baggrund.  Episoden, der blev flittigt diskuteret på sociale medier, har fået lederen af de Konservative i Københavns Borgerrepræsentation, Rasmus Jarlov, til at indkalde til en protestmarch på lørdag, hvor deltagerne vil demonstrere for retten til frit at kunne bære jødiske symboler i det københavnske byrum. Folketingsmedlemmerne Lisbeth Bech Poulsen fra SF og Rosa Lund fra Enhedslisten har allerede meddelt, at de også deltager i marchen.  »Jeg har kalotten derhjemme,« siger den unge mand foran en port i Heimdalsgade på Nørrebro: »Hvad regner han med, ham journalisten, når han kommer et sted som her på den måde.« Mere har han ikke at sige. Det samme gælder de to kammerater. Danske medier holder alligevel med Israel. Skriv hellere noget om israelernes overgreb, lyder beskeden. Og så kan Berlingskes udsendte ellers godt »fucke af«..    Forholdet til jøder går i arv   Sådan udtrykte grønthandler Nassif Hassoun fra Hind Marked i Blågårdsgade sig ikke, da Berlingske i går var på Nørrebro for at lodde dybden af det, der bliver beskrevet som antisemitisme udløst af konflikten i Gaza. Nassif Hassoun er kommet på Nørrebro i årtier og oplever hverken racisme eller jødehad. Han er, som de fleste andre muslimer understreger han, imod vold og ekstremisme, uanset hvem det går ud over.  »Vi tror på medmenneskelighed,« understreger han.  Men han kan ikke lade være med at undre sig over den dybere mening med Rasmus Jarlovs kalotmarch.  »Måske gør han det for at vise, at han holder med jøderne. Hvad ved jeg,« spørger Nassif Hassoun: »Men han burde ikke gøre det. I stedet for at gå med kalot et sted, hvor han ved, der er mange muslimer, skulle han sætte sig ned og snakke med dem om, hvad problemet er.« Diskussionen om antisemitisme i Danmark og ikke mindst København er blusset op i forbindelse med konflikten i Gaza.  Således har Det Jødiske Samfund registreret 29 fysiske, verbale og virtuelle overgreb på jøder, siden konflikten i Gaza blussede op i begyndelsen af juli. Næsten alle overgreb bliver sat i forbindelse med gerningsmænd med mellemøstlig baggrund.    Kommune vil have politiet på banen   Længere nede ad Blågårdsgade understreger en ung, muslimsk kvinde, der ikke ønsker sit navn frem, at »man ikke bare skal råbe efter jøder på gaden eller genere dem«. »Personligt har jeg ikke hørt om, at der problemer for jøder her i området, men jeg har læst om det på sociale medier,« siger hun.  Hun tager afstand fra overgreb på jøder, som hun kalder et »råb om hjælp på en meget forkert måde«. »Det er måske en reaktion på det, der sker i Gaza. Vi ser hver dag forfærdelige billeder af, hvad palæstinensere bliver udsat for, og kan ikke gøre noget ved det,« siger hun og forklarer, at mange med mellemøstlige eller muslimske rødder bliver opdraget med en mere eller mindre negativ opfattelse af jøder på grund af det palæstinensiske spørgsmål.  Rasmus Jarlov afviser, at han med sin kalotmarch blot er ude på at fremprovokere en reaktion blandt vrede, unge indvandrermænd på Nørrebro.  »Nej, det handler om at få slået fast, at jøder har lige så meget ret til at bære religiøse symboler og beklædning som alle andre,« siger han.  »Vi kan ikke acceptere, at der her i Danmark er nogle, der vil bestemme, hvordan andre skal gå klædt i vores gader.« Men lytter de pågældende unge til det budskab? »Vi kan i hvert fald fortælle dem, at her i Danmark er der plads til alle. Også jøder. Det er en vigtig besked,« fastslår han.  Integrationsborgmester Anna Mee Allerslev (R) og socialordfører Lars Aslan Rasmussen (S) i Københavns Kommune efterlyser efter et møde i går med jødiske og muslimske repræsentanter, at politiet gør mere for at komme jødehadet til livs.  »Vi har snakket om, at man skal opgradere den politimæssige indsats. Det Jødiske Samfund er blandt andet ret rystede over en demonstration, hvor jøderne måtte evakueres og demonstrationen afbrydes, ligesom der også er nogle, der føler sig truet rent fysisk,« siger Lars Aslan Rasmussen.    Politi og minister: Anmeld antisemitisme   Men vicepolitiinspektør Jens Møller Jensen, Københavns Politi, forklarer, at politiet ikke kan gøre mere, medmindre ofre for jødehad anmelder det.  »Vi har kun modtaget en enkelt anmeldelse, og den tager vi selvfølgelig meget seriøst og er ved at efterforske. Så længe, der ikke er flere, der anmelder det, kan vi heller ikke gøre mere, end vi gør nu. Men jeg vil da helt klart opfordre til at anmelde det, hvis man er udsat for antisemitisme,« siger vicepolitiinspektøren.  Integrationsminister Manu Sareen (R) har »sjældent oplevet en konflikt i Mellemøsten, der udløser så mange følelser som nu«. »Ser man eksempler på jødehad, kan jeg kun opfordre til, at man siger fra og anmelder det. Vi skal råbe højt og stå skulder ved skulder for at vise, at vi ikke finder os i diskrimination, uanset hvem det så går ud over,« siger Manu Sareen.  ejs@berlingske.dk idbr@berlingske.dk   Her i Danmark er der plads til alle.  Også jøder. Det er en vigtig besked.  Rasmus Jarlov, leder af de Konservative i Københavns Borgerrepræsentation.  Der er større sandsynlighed for at blive kørt over på cykel, end der er for at få en kugle i panden«.  Ordene kommer fra Dorthe Gerlach, sanger og komponist i et af Danmarks internationale popband, Hush. De udsender i dag albummet »Backroads«.  Til daglig bor Gerlach sammen med det andet Hush-medlem Michael Hartmann i Rantzausgade på Nørrebro i København. Med direkte udsigt til den københavnske bandekrig.  Men den spinkle sangfugl er ikke sådan at slå af pinden. Hverken musikalsk eller menneskeligt.    Cool Dorthe   »Den anden dag var vi ude at cykle, lige før der blev skudt ude på gaden. Men vi har det altså godt med hinanden herude på Nørrebro, og jeg tror faktisk, at det der sker i fjernsynet er mere spændende.  At der så er nogle unge idioter, der skal lege røvere og banditter, det er bare træls,« siger Dorthe, da vi spørger hvordan situationen på Nørrebro påvirker musikken.  Lige så cool hun tager den sociale uro i sit daglige kvarter, lige så uimponeret er Dorthe Gerlach over spørgsmålet om indspilningerne i det eksklusive studie i Santa Monica Beach, Los Angeles, der tidligere har været benyttet af selveste Beach Boys.    Gammelt hippiestudie   »Det er faktisk ikke særlig eksklusivt, men nærmere et gammelt hippiestudie fuld af gamle joints og kaffepletter. Men det ligger helt fantastisk få meter fra stranden under palmerne, og så har det bare en lyd, som vi er helt vilde med.«  »Backroads« blev indspillet i 4th Street Recording Studio på én intens måned.  Hush har brugt en stor del af tiden på at turnere og promovere musikken i bl.a. Italien, Irland, Holland og England. Her meldes der allerede nu om stor interesse for den kommende plade, men det internationale liv er et tveægget sværd.  »Det er snart umuligt at få omtale og taletid, hvis man »bare« har lavet noget musik man selv brænder for,« siger Dorthe. Hun oplevede bagsiden af medaljen ved et møde med presse-afdelingen i England, da den forrige plade udkom derovre.  »Da vi havde fortalt vores historie til promo-damen, sagde hun, at det da var en meget sød historie, vi havde til vores biografi, men at det slet ikke var nok.  Giv mig noget skandale at arbejde med, sagde hun. Og så foreslog hun ganske enkelt, at vi opfandt en ren løgnehistorie til pressen, om at mine forældre havde slået hånden af mig, og at jeg havde været ude i noget med stoffer og sex, men at de nu havde taget mig til nåde, da jeg havde fået succes.  Vi troede ikke vores egne ører, og det fik mig til at tænke på, hvormange af de historier vi hører om de store stjerner, der bare er rent opspind,« smiler Dorthe Gerlach.   Fakta: Hush  år for år    1997  Michael Hartmann kontaktede  Dorthe Gerlach,  og de dannede en gruppe  med tre andre musikere  i Randers.    2000  Michael Hartmann og  Dorthe Gerlach flytter til  København og begynder  at løbe pladeselskaber  på dørene.  2001  Nummeret »If I was«  fra filmen Monas Verden  bliver ugens uundgåelige.    2002  Duoen tager til showcase  i London, hvor de  får kontakt med engelske  branchefolk    2004  Det første album, »A lifetime  «, får en guldplade.    2005  Er nomineret i fem kategorier  ved Danish  Music Awards- uden  at vinde. Til gengæld  får de den europæiske  Border Breaker-pris.    2007  Hush udgiver albummet  » For All the Right  Reasons«  PÅ GRÆNSEN: Området omkring Nørrebro Station er nedslidt og usammenhængende, og har været det meget længe.  År efter år har lokale kræfter, blandt andet i både Bispebjerg Lokaludvalg og Nørrebro Lokaludvalg, råbt på opmærksomhed (og penge) fra rådhuset for at få udarbejdet en helhedsplan.  Og år efter år er man blevet skuffede.  Men nu ser det endelig ud til, at kampen har nyttet noget.  Københavns Kommune har nemlig, af egen drift, besluttet at lytte til de lokale ønsker, og lørdag formiddag starter et byudviklingsprojekt, som skal udmønte sig i et idéoplæg for området. Det skal så bruges til fremtidig planlægning og budgetlægning, så der er endnu ikke kommet penge på bordet.  » Nørrebro Station er allerede i dag et vigtigt trafikknudepunkt, som rigtig mange københavnere benytter hver dag.  Når Metro Cityringen åbner i 2019, kommer der endnu mere tryk på, og derfor er det vigtigt, at vi nu får lavet en plan for, hvordan vi kan få hele området til at fungere bedre. Jeg ser frem til et idéoplæg om stationsområdet, og det skal selvfølgelig skabes i dialog med borgerne, erhvervslivet og lokaludvalgene, « skriver overborgmester Frank Jensen (S) i en pressemeddelelse.    Forsigtig lokal glæde   Alex Heick, formand for Bispebjerg Lokaludvalg, har kæmpet for en plan i mange år, uden held, men nu glæder han sig vældigt over, at der omsider er et arbejde i gang, hvor der ' er en vis realitet i sagen'. Og muligheden skal gribes med begge hænder.  » Det vil være regelret idiotisk, hvis der ikke sker noget nu. Stationsområdet er lige nu en planløs ' Bermudatrekant', hvor forskellige myndigheder skalter og valter uden hensyn til helheden. Alt er gravet op eller revet ned, men ingen aner, hvad helheden skal blive til, når nu metroen er færdig med at rode. Noget skal nødvendigvis ske. Det har man nu også forstået på rådhuset, « lyder det fra formanden for Bispebjerg Lokaludvalg.  Hans modstykke på Nørrebro, Mogens ' Mugge' Petersen, glæder sig også over, at der endelig sker noget.  » Vi har efterlyst en plan i mange år, og nu er vi glade for, at vi er blevet hørt, « siger formanden for Nørrebro Lokaludvalg.  » Jeg håber i hvert fald, at de kommer til at lytte til os og vores ønsker til området. Og så håber jeg, at vi får inddraget hele området, så vi får tænkt nogle ordentlige trafikale løsninger ind, « siger han.  Ungdomsboliger og trafik Det er bestemt ikke kun fordi, området er slidt og hænger dårligt sammen, at der er brug for en plan for områdets udvikling.  Specielt to store forandringer er på vej, foruden anden etape af Nørrebrogade: En væsentlig del af om områdets udvikling ligger for eksempel i det planlagte byggeri af 700 ungdomsboliger på Borgmestervangen, og det gør det kun endnu mere relevant at få lavet en ordentlig plan for området, mener begge lokaludvalgsformænd, som i de hele taget har en lang række ønsker i forhold til Nørrebro Stationsområde. Ikke mindst fordi området om føje år bliver til et trafikalt knudepunkt i København, når metrostationen står færdig.  » Stationsområdet bliver et af de vigtigste trafikale knudepunkter i Danmark, og er en bedre sag værdig. Lige nu er det lurvet, -en bagside uden en forside. Men det har fantastiske muligheder for at blive et interessant område til gavn og glæde for os alle, men dette forudsætter, at man laver nogle gode planer og gennemfører dem, « siger Alex Heick.    Borgerne skal med   Det er ikke bare de to lokaldemokratiske organer, som skal blandes ind i processen.  Københavns Kommune har igangsat idéoplægget og gennemfører processen i samarbejde med begge lokaludvalg og Områdefornyelsen Fuglekvarteret.  Samtidig opfordres alle interesserede borgere til at indgå i dialogen omkring fremtiden for det forsømte område.  Processen starter officielt på lørdag på Lyngsies Plads, hvor der vil være et arrangement med dialog, information og guidede rundture i området.  Der er det meningen, at særligt interesserede borgere kan melde sig til en referencegruppe, som skal være i dialog med rådgivere og kommune i løbet af arbejdet, som kommer til at munde ud i et idéoplæg, som bliver præsenteret til foråret.  UDet vil være regelret idiotisk, hvis der ikke sker noget nu. Stationsområdet er lige nu en planløs ' bermudatrekant', hvor forskellige myndigheder skalter og valter uden hensyn til helheden. Alt er gravet op eller revet ned, men ingen aner, hvad helheden skal blive til, når nu metroen er færdig med at rode. Noget skal nødvendigvis ske. Det har man nu også forstået på rådhuset.  ALEX HEICK, Formand for Bispebjerg Lokaludvalg.  Lokaludvalg har efterlyst en plan i årevis Området bliver et trafikalt knudepunkt Borgerne skal inddrages .    Fakta STARTSKUD    Arrangementet foregår på Lyngsies Plads  Klokken 10-14 er der gratis suppe og mulighed for dialog med kommune og rådgivere.   Klokken 11 bliver der velkommen og holdt et oplæg om projektet.   Fra 11.15 kan man deltage i en guidet fælles rundtur i området.   24 marts afholdes et offentligt møde, hvor det igen bliver muligt at komme i direkte dialog med kommune og rådgivere.   Det bliver COB E Arkitekter, som skal tegne idéoplægget.  Kilde: Københavns Kommune.  - Det vil ske igen.  Begivenhederne på Nørrebro søndag aften og nat er ikke et afsluttet kapitel.

- Det er kun begyndelsen og en bombe under bydelen.  Frustrationerne blandt andengenerations indvandrerne er så store, at vi kan forvente tilstande som i Chicago.

Sahed Akache er initiativtager til og aktiv i fædregruppen Idfad på Nørrebro.  Og han tror ikke, der er nogen løsning på urolighederne lige rundt om hjørnet.

Tværtimod advarer han om, at det kan blive meget værre.  - Vold er ingen løsning på problemet.  Men det forstår de unge ikke.  De er bange, fordi udvisningen af den 23-årige kriminelle tyrk fra Odense har skræmt dem.  De frygter, at det kan blive deres tur næste gang, og derfor protesterer de med vold. 

Vold avler ny vold, siger Sahed Akache.

Han var selv på gaden det meste af natten, mens optøjerne fandt sted.

Han forsøgte at komme i kontakt med de unge, men uden held.  Han fik fingeren - ligesom alle andre.

  DISSE UNGE HAR INTET   - Det var ikke særlig behageligt.  Alting virkede ret tilfældigt.  Jeg var også bange og oplevede, at der blev kastet med sten.  Det var umuligt at komme i kontakt med de unge.  De ville ikke tale med nogen.  Heller ikke med os. 

Derfor ved vi ikke, hvem det var, der lavede ballade, og vi har heller ingen mulighed for at få dem til at stoppe dem, siger Sahed Akache.

- Vores mulighed for at påvirke dem kollektivt er heller ikke særligt store.  Vi arbejder mest med de 12-15-årige for at stoppe dem, inden de ryger ud på skråplanet.  De unge på over 20 år har vi meget svært ved at komme i kontakt med.  Derfor har vi

meget begrænsede muligheder for alene at afværge kommende episoder.

- Problemet løses først, når samfundet sørger for, at der også er plads til andengenerations indvandrerne i det almindelige liv.  Disse unge har intet arbejde, ingen lærepladser eller praktikpladser.  Så længe den situation opretholdes, vil de være en

som en tikkende bombe, siger Sahed Akache.

