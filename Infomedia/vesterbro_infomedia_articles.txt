 Ifølge Danmarks Statistik er der pr. 01.01.08 2.402 børn mellem 0 og 2 år på Vesterbro. Mange af disse børn og deres forældre er kernekunder i DSB og benytter ofte hovedbanegårdens Vestudgang. Vestudgangen er desværre bedst kendt for narkomaner og høj, underlig musik. Det er absolut en af de værste passager i hovedstaden, beskidt, socialt belastet, skummel og overtrafikeret, men de behøver slet ikke være sådan. Man kunne vælge at ombygge den udgang. Jeg vil hermed anføre 3 problemer der kan og bør løses ved en ombygning af Vestudgangen.  1. Der er for lidt plads til for meget trafik: Hoveddøren er vel ikke mere end 1,5meter bred. Ofte er der prop ude foran. Prop af turister med kufferter, rygere, barnevogne og narkomaner: En bred trappe og en ligeså bred udgang vil afhjælpe trafikproppen ved indgangen.  2. Hvorfor skal udgangen til Vesterbro være så markant mere uattraktiv i forhold til de to andre udgange? Er 'den billige udgang' ikke med til at fastholde det indre Vesterbro som et lidt lukket og lurvet kvarter, trods dets meget centrale placering i byen?  En større, lysere og mere belyst trappe ville give hele Indre Vesterbro et tiltrængt imageløft og kunne måske stimulere handelen i hele Istedgade?  3. Elevatoren, der i forvejen er hovedbanegårdens mindste (1x2m.), og som skal transportere alle de mange nye børn og deres forældre, skal også transportere affald fra hele shopping centeret og renholdelsesafdelingen, samt bagage og turister til gaderoben + gangbesværede: Det taler for sig selv, at den nuværende elevatorløsning til Vesterbro slet ikke er tilstrækkelig. Elevatoren lugter af affald og der er alt for ofte kø. Det kan DSB ikke være bekendt at byde børnefamilierne og Købehavn kan ikke byde det til de mange turister, der benytter elevatoren til gaderoben.  Ja, hermed mine argumenter.  Jeg ser frem til at få et svar på følgende spørgsmål:   Er der aktuelle planer om en ombygning af Vestudgangen?  hvis ikke; Hvorfor?  Under overskriften:»Vesterbro   den hippeste bydel« fortæller tilflyttere i ny film, hvordan de oplever kvarteret, der i dag er blandt de dyreste i København. Landsbystemningen er ikke væk, og man køber stadig på klods.   Modtag en e-mail, når Katrine Sonne har skrevet en ny artikel  Det er mere end ti år siden, at værtshuset Café Jernstangen på Istedgade langede den sidste øl over disken. I stedet skænker baren Malbeck nu gourmetvine fra nære og fjerne himmelstrøg. Ejerskiftet er blot et ud af mange eksempler på, at kvarteret Vesterbro ikke er, hvad det har været.  Siden midten af 90erne er mange lejligheder blevet dobbelt så store og markant dyrere. En del beboere er flyttet   frivilligt eller ufrivilligt   mens andre, der har råd til de nye kvadratmeterpriser, er kommet til.  Nogle af tilflytterne kommer nu til orde i kortfilmen »Vesterbro   den hippeste bydel« , som er nummer to i en trilogi, der skal skabe dialog mellem gamle og nye vesterbroere. De bliver beskyldt for lidt af hvert, tilflytterne. Hipsterne. Børnefamilier, der vil have mangfoldighed   lige indtil det går ud over deres nattesøvn. Jyder med rige forældre, der har købt en lejlighed med skattefordele, mens priserne drøner op i et leje, hvor andre har svært ved at være med, og bydelens højt beskattede mangfoldighed langsomt forsvinder.  8. oktober:  Offentlig premiere kl. 16-18.    Bio Mio Organic Bistro     11. oktober«      uKirke, Dannebrogsgade 53 kl. 19-21     12. oktober     H15 Scene, Halmtorvet kl. 18-20     Fri entré   »Vesterbro - den hippeste bydel« er den anden af to film om Vesterbro. Den første,»Vesterbros forandring« , blev vist sidste år. De er begge en del af projektet»Vesterbro   hvem er du og hvor går du hen?« , som er støttet af erhvervsdrivende og kulturaktører på Vesterbro. Efter planen skal der produceres i alt fire film. De første to vises i biografen Vester Vov Vov 10. oktober.  Det har fået mange til at bruge begrebet gentrificering om Vesterbros udvikling - et begreb, der her dækker over, at middelklassen rykker ind i et arbejderkvarter og gennem byfornyelse gør det så attraktivt, at det tiltrækker købestærke indbyggere. Egentlig på grund af stedets historie og mangfoldighed, men prisstigningerne ender med at sende en stor del af de oprindelige beboere ud af kvarteret.  »Man vidste godt, at der skulle en befolkningsudskiftning til, men det er blevet meget voldsomt. I mange andelsforeninger   blandt andet vores egen   er 50 procent blevet udskiftet inden for de seneste ti år,« siger Tina Gudrun Jensen.  Sammen med filmmand Jesper Lambæk står hun bag produktionen, der vises første gang på søndag i Kødbyen til et åbent arrangement. Den er en del af det projektet »Vesterbro   hvem er du og hvor går du hen« , og målet er blandt andet at skabe dialog mellem de nye og gamle indbyggere.    SE TRAILER HER   »Især pressen har en tendens til at male et billede af Vesterbro som en bydel, der er blevet ødelagt af det pæne. Derfor vil vi gerne illustrere de mange forskellige typer mennesker, der bor og færdes på Vesterbro, så diskussionen ikke bliver sort/hvid,« siger Jesper Lambæk, der sammen med Tina Gudrun Jensen har sat os stævne ved Otto Krabbes plads. En gang et råt område, hvor pusherne holdt til, mens det i dag er stedet, man lufter hund, hænger ud med vennerne eller slapper af på bænken ved springvandet med udsigt til Dannebrogsgades farvestrålende facader.  De bor begge på Vesterbro, og den ene, Jesper Lambæk, er selv flyttet til for få år siden.  »Jeg boede her som ung, men flyttede på landet med mine børn. Jeg vendte tilbage for fire år siden, så jeg er på sin vis tilflytter. Siden jeg kom hertil i anden omgang, er jeg begyndt at føle, at jeg skal skamme mig over hvor fedt, jeg synes, her er,« konstaterer Jesper Lambæk, der husker, hvordan han som studerende boede på 5. sal til 700 kroner om måneden.  »Der var stort set altid junkier, eller der lå brugte kondomer efter en, der lige havde haft en kunde. Der var ingen varme. Der var havnearbejdere, der råbte og skreg i gården. Så der var ingen diskussion om, at der skulle gøres noget. Mange   også af de gamle beboere   mener, at byfornyelsen var nødvendig, men det havde sin pris. Selv om det ikke er med vilje, er vi tilflyttere med til at trænge de oprindelige væk,« siger han.  MØD TRE FRA FILMEN:  Filmen består af små klip, hvor forskellige tilflyttere   fra den forretingsdrivende til børnefamilien. De forholder sig til emner som rigmandsghetto og mangfoldighed, ligesom Vesterbros image som endda meget »hipt« bliver også drøftet.  I sommer blev bydelen fremhævet i guiden Lonely Planet som et af de ti hippeste kvarterer i verden. Det gør den, fordi folkene bag guiden mener, at bydelen stadig har kant til trods for den store tilstrømning af mennesker. Værnedamsvej, Mikkeller i Viktoriagade, Kødbyen og en kaffebar på Sønder Boulevard, der frem til byfornyelsen var plaget af tung trafik, fremhæves som særligt hippe steder.  Da vi lægger vejen forbi, spiller et par unge mænd med kasket bordtennis på den brede græspassage, mens andre praktisk talt ligger ned og drikker deres kaffe.  »Stort set alle de medvirkende tilflyttere fremhæver Vesterbro som et kvarter med masser af nærvær og naboskab, som de ikke har oplevet andre steder. Samtidig bekymrer de sig om flere prisstigninger, der risikerer at gøre kvarteret for ensartet,« siger Tina Gudrun Jensen.  Den bekymring deler mange af de gamle vesterborere, der blev interviewet til den første film, »Vesterbros forandring« . Den indeholdt flere kritikpunkter af tilflyttere.  »Hvorfor er de ikke bare blevet ovre i Jylland   der har de da masser af grønne områder? Der har de hele marker, de kan løbe rundt på. Men komme og ødelægge vores stenbro   det kan jeg ikke se nogen mening i,« påpegede en kvinde ved navn Janni som kommentar til børnefamilier, der efterspørger bedre grønne områder.  En anden frygtede, at Vesterbro bliver det nye Christianshavn eller Hellerup: »Vi mangler lige kystlinjen. Men den har vi jo nede ved Fisketorvet, hvor man kan padle« , ligesom der kom en lille hentydning til de mange baristaer, der brygger mokka:  »Jeg forstår ikke, hvordan der kan blive drukket så meget kaffe.«   Vi passerer stofindtagelsesrummet H17 ved Halmtorvet, der åbnede sidste år.  »Det her er jo også Vesterbro, og det er faktisk blevet hårdere i den her ende. Samtidig er man gået fra heroin til kokain, og globaliseringen har ramt, så vi får også verdens problemer til Vesterbro. Der er mange flygtninge og indvandrere, der bedøver sig selv, og andelen af hjemløse er blevet langt større. Forskellen mellem rig og fattig er jo enorm her på Vesterbro,« konstaterer Jesper Lambæk.  »De gamle vesterbroere er faktisk mere rå over for eksempelvis hjemløse og især romaer. Mange af de nye, som vi har talt med, ser det som en del af kvarteret, at de også er der, og de sætter pris på de hverdagsinteraktioner, der kan være med eksempelvis hjemløse. Det kom faktisk bag på os, at folk talte om forskelligheden som noget meget vigtigt,« siger han, mens vi træder ind i Kødbyen, som i dag er et af kvarterets store attraktioner for rejsende.  »Jeg har kontor i Kødbyen. Det er et fantastisk sted. Når jeg møder om morgenen, står slagterdrengene dernede i arbejdstøj. Det tiltrækker også en masse turister. Der er flere fancy restauranter, hvor man skal tale engelsk for at blive betjent, men der er også det modsatte. Men efter arbejdstid er det ikke et sted, jeg dyrker.«   På turen op ad Istedgade, er det svært ikke at komme til at nynne Peter Bellis gamle traver om den til alle tider begivenhedsrige gade. Spørgsmålet er, om den stadig er et sted med »Bøhmænd og skaller musik og rabalder« , som han synger. Grønthandleren i nr. 36. har drejet nøglen om. I stedet er»Vesterbros Originale Burgerrestaurant« fra 2012 rykket ind. Naboen Doll House holder dog stadig fanen højt med en facade, der ikke er til at tage fejl af.  »Jeg har hørt, at nogle betaler 25.000 om måneden i leje for et butikslokale,« siger Jesper Lambæk.  Men det betyder ikke, at Istedgade har overgivet sig helt, hvis man spørger de to.  »De gamle beboere talte om Istedgade som et sted, hvor man hang ud, mens spritterne tog sig af ens unger, og man havde en snak med den prostituerede. Der var også en stærk tradition for, at man gik ned fra de små lejligheder og satte sig for at sludre med andre. Den slags interaktioner er der stadig,« siger Jesper Lambæk og tager plads på en af de mange bænke, der står på fortovene, som er blevet en del bredere, end de var i gamle dage.  »Hvis du ser på Istedgade, er der masser af bænke. Også uden for de nye butikker. Det giver netop mulighed for at hænge ud, og det er noget af det, der er ført videre i byplanlægningen. Men der er også en anden sjov detalje. Selv i de nye butikker køber mange på klods. Så den tradition er også ført videre fra før i tiden,« siger Tina Gudrun Jensen.  Lige nu kan du komme ' Til Te hos Kejseren'. Børnekulturstedet i kælderen under Vesterbro Bibliotek er lige nu lavet om til et mini Japan, hvor skoleklasser og fritidsinstitutioner kan smage lidt på den japanske kultur. De kan læse manga ( japanske tegneserier), folde papir ( origami), dyrke karate, lytte til japansk musik, slappe af og drikke te i en japansk have.  - Vi søger støtte til de enkelte projekter og er ofte heldige at få støtte fra Vesterbro Lokaludvalg. Det er puljer på alt mellem 20.000 og 70.000 kr., hvilket gør det nemmere for mig at få sat tingene i gang, når der er et nyt projekt, jeg brænder for, fortæller Maria Suh, som er medarbejder i Børnekulturstedet.    Mange tilbud   Børnekulturstedet er en sammensat enhed som kulturhuset, biblioteket og socialcentret gik sammen om at starte for 14 år siden. Dengang sad en del unge med anden etnisk baggrund på biblioteket og hang ud uden rigtig at have noget at tage sig til. Der var brug for et sted, der kunne tilbyde nogle aktiviteter, og kælderen under biblioteket blev indrettet til Børnekulturstedet. En enhed på to ben. Det åbne værested, som har fokus på integration og Børnekulturstedet med sine faste aktiviteter og familietilbud.  - Det kan fx. være baby- og børnerytmik, mavedans, fars legestue, familietorsdage, der byder på teater og middagsmad til børn mellem 3 og 7 år og deres forældre.  De etniske danske forældre er meget engagerede og interesserede i, at deres børn skal være aktive og have noget kulturelt input i deres liv.  Det er noget sværere at få børn og forældre med anden etnisk baggrund til at komme, når det koster penge. Vi tager nogen gange 20 kr. pr. person, hvis vi viser film eller serverer middagsmad og så kommer de desværre ikke.    Gøre en forskel   - Jeg håber, at vi gør en forskel med det, vi laver.  Det er jo et langt sejt træk, men jeg kan se, at vi giver tryghed til børnene, og de lærer hianden at kende. Men det er som sagt også forældrene, der er med til at gøre en forskel.  Maria er drevet af, hvad hun selv synes er spændende. Hun finder på noget og forsøger at realisere det via fonde. Og ideerne står i kø for at blive realiseret: Børnefestival i februar, dukketeater for voksne i marts, sommer for børn til sommer og mon ikke Vesterbro Lokaludvalg vil støtte nogle af projekterne i 2009.  På Colbjørnsensgade lige ved Istedgade og Hovedbanegården på Vesterbro bor socialdemokraternes folketingsmedlem Sophie Hæstorp Andersen sammen med sin mand og deres to børn, Rosa på fem år og Rolf på halvandet år.   Der lugter lidt af øl, når man træder ind i opgangen, og det har sin naturlige forklaring, fortæller den 35-årige politiker:  - Vores underboer er to bofællesskaber, som kommunen har lavet for en gruppe grønlændere, der ellers ville være hjemløse. Mange af dem er alkoholikere, og de ryger også hash, men til gengæld er de ikke narkomaner, sådan som mange af brugerne nede ved Mændenes Hjem er det.    Specielle underboer   Et par gange er Sophie Hæstorp Andersen dog vågnet op i sin lejlighed om natten med en brændt lugt hængende i næsen.  - Så er det en af grønlænderne nedenunder, der er kommet hjem fra en bytur og har sat en gryde over, hvorefter hun er faldet i søvn. Det er selvfølgelig lidt irriterende, at jeg må op om natten og ned i deres køkken for at slukke komfuret og åbne vinduerne, men nu er den pågældende kvinde flyttet, så jeg satser på, at det ikke sker mere i fremtiden.    Et godt sted for børn   Det spørgsmål Sophie Hæstorp Andersen oftest bliver stillet, når mennesker hører, hvor hun bor, er dette: Hvordan kan man have børn og bo på Vesterbro?  - Men helt ærligt, det kan man sagtens. Der er gode institutioner i området, og efter sommeren begynder Rosa i Gasværksvejens skole. Den blev lukket for nogle år siden, fordi der udelukkende gik elever med anden etnisk baggrund, men nu er den bygget om og åbnet igen. Når Rosa starter, går den til og med fjerde klasse, så det er nærmest en lilleskole midt i storbyen, siger politikeren og indrømmer så:  - Selvfølgelig er det også en principsag for mig, at mine børn skal gå i den lokale folkeskole.  I det hele taget er familien rigtig godt tilfreds med deres 140 kvadratmeter leje-lejlighed til cirka 12.000 kroner om måneden.  - Jeg tror, det er en meget rimelig leje, for der er varme og vand med i prisen. Uanset hvad, er jeg glad for at bo så centralt. Så den der drøm om - som mange har, når de får børn - at vi skal købe vores eget og flytte ud til forstæderne, den har jeg slet ikke. Jeg er rigtig glad for at bo præcis, hvor jeg bor, siger socialdemokraten.    sek@eb.dk  / Foto: Jan Unger     Citat    Selvfølgelig er det en principsag for mig, at mine børn skal gå i den lokale folkeskole   Slagtergårdene på Enghavevej må nu lade livet, for at gøre plads til nybyggeri.  Det er et af de sidste monumenter fra en svunden tid. En tid hvor arbejderne, misbrugerne, de skøre og de skæve boede på Vesterbro -Tove Ditlevsens Barndommens Gade er snart passé. De sidste murbrokker fra de historiske 1800-tals bygninger ligger der lidt endnu. Det øvrige Vesterbros gamle kvistlejligheder forvandles i hast til store tagterrasser og karnapperne til små altaner, hvor man Fair trade morgenkaffen roligt nydes, imens der spejdes ud på byens puls. Det sender boligpriserne til tops og gør det svært at finde tag over hovedet for de oprindelige beboere i Københavns gamle arbejderkvarterer. Det er efterhånden blevet en kendsgerning, men hvad er årsagen til den transformation? Berlingske har sat Henrik Gutzon Larsen stævne på Vesterbro for at tale om byfornyelse og gentrificering. Han er lektor i kulturgeogra-fipå Lunds Universitet og har forsket i gentri-ficering på Vesterbro, hvor han også selv bor.  Vi træder ind gennem en træport, med skarpe pigge monteret på toppen for at undgå ubudne gæster. Porten fører os ind i Henriks nu aflukkede baggård på Gasværksvej. Mange baggårde på Vesterbro var før i tiden pivåbne for offentligheden. Det var et livsvilkår, at der både var narkomaner og dealere i baggårdene.  Porten i hans egen gård, som blev opsat under byfornyelsen af Indre Vesterbro, kaldte de sågar Pusher-porten -den skulle nemlig holde pusherne ude.  Meget symptomatisk for kvarterets udvikling bliver der i dag hængt en regnbuefarvet flagguirlande op i den aflukkede baggård. Det sker i anledning af en børnefødselsdag. Mange af Indre Vesterbros baggårde har i løbet af byfornyelsen ændret sig markant. De er gået fra at være arnesteder for salg og indtagelse af hård narkotika til små grønne områder, hvor der blandt andet bliver spist boller, lagkage og sunget fødselsdagssang en torsdag formiddag.  »Grundlæggende betyder gentrificering, at en højere rangeret socialgruppe overtager boligerne i et område,« siger Henrik Gutzon Larsen.  Han forklarer, at der er tre faktorer, som har indflydelse på gentrificering af et område. Den første er økonomi. Hvis boligpriserne stiger meget inden for et bestemt geografisk område, vil færre mennesker have råd til at bo der. Den anden er kultur. I 1960' erne var det populært at flytte til parcelhuse i forstæderne. Men de sidste 20 år har der i Danmark været en omvendt tendens, hvor mange helst vil bo i byen.  Den tredje faktor er politik og planlægning.  Forskellige kombinationer af de tre faktorer gør sig ofte gældende, men økonomien er næsten altid det vigtigste, uddyber han.    Nørrebro-ballade skulle undgås   Da man gik i gang med byfornyelsen af Nørrebro i sen-70erne og start -80erne, var der mange konflikter, såsom slaget om Byggeren. Det krævede ved flere lejligheder en massiv tilstedeværelse fra politiet, fordi horder af utilfredse beboere forsøgte at forhindre nedrivningen af den folkekære byggelegeplads.  Under byfornyelsen af Nørrebro ryddede man hele karréer og byggede nyt op fra bunden, men med stor folkelig modstand.  Vesterbro skulle bevares for at undgå samme ballade som på Nørrebro. Derfor tog man udgangspunkt i de eksisterende bygninger i stedet for at bygge nyt.  Det var en meget dyr fremgangsmåde.  Det kostede 1,15 mio. offentlige kroner per renoveret bolig. Den strategi er sidenhen lagt på hylden. Slagtergårdene bliver derfor bulldozet fremfor renoveret.  De mekanismer, der blev sat i værk, da man istandsatte meget dyrt, fik priserne til at nå et niveau, hvor de færreste kunne være med.  Nørrebro fik almene boliger mens Vesterbro fik andels-og ejerlejligheder.  »Da man begyndte at snakke om gentrificering, var det mest noget, der foregik i London og New York. Der er den økonomiske faktor ekstremt vigtig. På Vesterbro vil jeg mene, at en væsentlig faktor også er den politiske. Det er sket gennem planlægning og byfornyelse, som ikke var noget, man iværksatte for at starte en gentrificering, men som så i sidste ende førte det med sig,« siger Henrik Gutzon Larsen.  Vesterbro bar inden byfornyelsen præg af hård narko og prostitution spredt ud over hele bydelen. Dengang flyttede folk væk fra Vesterbro, så snart de fik børn, hvis de altså havde råd.  »Hvis man læser planlægningsdokumenter for byfornyelsen på Indre Vesterbro, så står der, at målsætningen er at tiltrække børnefamilier.  Fordi de ofte har job og er stabile indbyggere at have. Før byfornyelsen var Vesterbro det kvarter med suverænt færrest børn. I dag er Vesterbro et af de steder, hvor der bor flest familier med børn,« siger Henrik Gutzon Larsen »Men udskiftning af dem, der bor i husene, betyder nødvendigvis ikke, at det der foregår på gaderne ændrer sig«, uddyber han.    Konflikter om byrummet   »København var i 1980erne fattig med en omfattende social slagside, så jeg tror ikke, politikerne kunne forestille sig, at det nogensinde skulle blive som i dag. Alt, man havde for øje før i tiden, var at tiltrække nogle børnefamilier og andre kapitalstærke borgere, der kunne bidrage med noget skat,« siger Henrik Gutzon Larsen.  De velbjærgede, der flyttede til kvarteret, var utilfredse med kanyleaffald og stofindtagelse i byrummet. Selvom de klassiske Vesterbro-indbyggere heller ikke var begejstrede for på daglig basis at blive konfronteret med samfundets skyggesider, havde de nye en fordel i forhold til gamle indbyggere.  »De nye beboere var folk som kunne udtrykke sig. Folk der kunne skrive læserbreve.  Det gode element i netop gentrificeringen af Vesterbro var, at nogle af de nye ressourcestærke tilflyttere fik lavet fixerum, som et kompromis mellem det nye Vesterbro og det gamle,« siger Henrik Gutzon Larsen.  I takt med at flere og flere baggårde blev lukket af for offentligheden, blev narkomanerne mere koncentreret omkring Hovedbanegården og Halmtorvet. Elendigheden blev derfor mere iøjnefaldende, fordi det nu foregik på meget lidt plads, i stedet for at være spredt udover hele Vesterbro.  »Det er begyndt at blive bedre nu, men for ti år siden var der mange konflikter mellem det nye og det gamle Vesterbro. Børnefamilierne i lejlighederne og narkomanerne på gaderne.  Den sociale og økonomiske kløft mellem dem, der bor her, og dem, der opholder sig her, er blevet meget større,« siger Henrik Gutzon Larsen.  Slagtergårdene går til grunde for at gøre plads til 83 nye boliger, der skal opføres i en femetagers beboelsesejendom samt en parkeringskælder med indkørsel fra Sundevedsgade.  fvko@berlingske.dk   »Vi har jo en forholdsvis stærk lejelov i Danmark, også for folk med erhverv. Det er en af grundene til, at forandringerne sker så langsomt i Danmark modsat udlandet.« Henrik Gutzon Larsen.    Fakta: Gentrificering   En proces, hvor en højere socioøkonomisk gruppe direkte eller indirekte presser en lavere socioøkonomisk gruppe ud af et områ de. Gentrificering kommer af det engelske ord gentry, som direkte oversat til dansk betyder »herskab«. Begrebet skal ikke forstås bogstaveligt, det blev opfundet af en engelsk sociolog ved navn Ruth Glass, og refererer til middelklassen eller den øvre middelklasse. En dansk pendant til ordet er herskabeliggørelse.  Augustsolen slår et sidste slag med halen og bader Halmtorvets brosten i en behagelig varme. Det renoverede torv, der tidligere var trækplaster for ludere og narkomaner, skinner om kap med de mondæne cafeer, der omgiver pladsen.  Selv når efteråret kommer, vil Halmtorvet fortsætte med at skinne, ligesom resten af Vesterbro, for de seneste 13 års udvikling i det byfornyede brokvarter er en solstrålehistorie i sig selv.  Tidligere satte junkier, pushere og prostituerede dagsordenen på gaden, mens beboerne i små, uhumske lejligheder stod i kø til fællesbadet i gården eller deletoilettet på trappeopgangen.  13 år og 4,5 mia. kr. senere er bydelen totalt forandret. En del af beboerne tilhører en anden indtægtsgruppe end i de gamle dage, og nogle steder er husstandsindkomsten steget med 70 pct. siden 1994.     Bevarende sanering   Udefra ligner husene dog sig selv. Da byfornyelsen for alvor blev sat i gang i 1992, valgte man at renovere de gamle bygninger frem for at rive dem ned og bygge nye, som da Nørrebro blev byfornyet.  Det er en af forklaringerne på bydelens succes, mener Birte Kyhn, der er leder af Vesterbro Byfornyelsesrådgivning.  »Folk har ikke lyst til at bo i firkantede betonbygninger. Så vil de hellere leve med lidt fugt i lejlighederne og skæve gulvbrædder, fordi det bevarer en del af den oprindelige charme.«  Selv om det kun er en tredjedel af lejlighederne på Vesterbro, der er blevet byfornyet, er de gamle slumboliger udryddet. Selv de gamle baggårde er blevet renoveret, så de har mistet en del af tiltrækningskraften på kvarterets mere lurvede typer.     Forretninger stortrives   Byfornyelsen har dog ikke kun været positiv for bygningernes tilstand. De handelsdrivende har også nydt godt af bydelens opstigning mod stjernestatus blandt de københavnske kvarterer.  »Der er kommet et mere moderne publikum, som er mere ressourcestærkt, og derfor bruger folk flere penge i forhold til tidligere,« siger Tonny Overmans, formand for Vesterbro Handelsforening.  Bydelens coolness-faktor er blevet så stor, at beskeden nåede helt til siderne af New York Times, hvor en artikel gav Vesterbro plusser for sin uformelle atmosfære og etniske restauranter.     Børnefamiliernes indtog   Istedgades forandring fra pusherparadis og bordelgængernes hjemmebane er langtfra sket fra den ene dag til den anden. Men købelystne sexkunder har i de senere år skullet lede længere mellem tilbuddene, der er samlet på enkelte steder som Skelbækgade.  Hvor det tidligere var skæve eksistenser, der dominerede gadebilledet, har børnefamilier og barnevogne i dag indtaget fortovene i stor stil.  Ifølge seneste folkeregisteropgørelse fra Københavns Kommune er Vesterbro næstefter Vestamager den københavnske bydel med det højeste antal nyfødte. Birte Kyhn fra Vesterbro Byfornyelsesrådgivning mener dog, at det er en skrøne, at alle de gamle beboere er blevet jaget ud af bydelen i forbindelse med byfornyelsen.  »Beboerne er over en årrække garanteret en særlig byfornyelsesboligsikring, så de fortsat er sikret en forholdsvis lav husleje. Samtidig skal man huske på, at flyttemønstret på Vesterbro altid har været meget hektisk. Folk er flyttet meget frem og tilbage,« siger Birte Kyhn.  Den vurdering er formand for Vesterbro Lokalråd Niels Vestergaard ikke enig i.  Det er ikke kun bygninger, der er blevet fornyet, men også mange af beboerne, mener han. Derfor står Vesterbro over for en udfordring, hvis kvarteret skal fastholde sit særpræg.  »Det lyder lidt klicheagtigt, men det handler om, at der skal være plads til alle, og at bydelen skal fortsætte med at udvikle sig. Det er fint med cafeer og designerbutikker, men der skal stadig være plads til de skæve eksistenser. Vesterbro må for guds skyld ikke blive for pusse-nusset og ende med at ligne Østerbro.«         Det er fint med cafeer og designerbutikker, men der skal stadig være plads til de skæve eksistenser.    Niels Vestergaard    Fakta: Vesterbro og byfornyelsen  Der bor 34.927 personer på Vesterbro ifølge seneste folkeregisteropgørelse fra Københavns Kommune.   Det betyder, at bydelen har det 10. største indbyggertal ud af Københavns i alt 15 kvarterer.   Andelen af ét- og toværelses lejligheder er faldet fra 39 til 30 pct., mens det samlede antal lejligheder faldt 6 pct. som følge af byfornyelsen.   I dag er kun 40 pct. af lejlighederne på Vesterbro udlejningsboliger, mens de udgjorde knap 70 pct. i 1994.   Bydelens popularitet blandt de unge kan ses på, at der bor markant flere 25-34-årige i forhold til resten af København.   Desuden er gennemsnitsindkomsten i det byfornyede kvarter steget fra at ligge 18 pct. under gennemsnittet i de øvrige dele af hovedstaden til at være på nogenlunde samme niveau.   Kilde: Københavns Kommune   redaktion.kbh@jp.dk   Der var ikke tvivl et eneste sekund, da festkomiteen bag Vesterbros 400-års fødselsdag skulle finde noget god musik til at underholde de mange fremmødte på Vesterbros Torv: Alle som en var enige om, at valget skulle falde på den næsten legendariske og landskendte sanggruppe fra Vesterbro Ungdomsgård.  Det var den, der i 70' erne blev startet af den lige så legendariske musikmand Bo Schiøler, der senere skabte mange musikalske stjerner, der fik deres debut i Vesterbro Ungdomsgaard. En af dem var i øvrigt den senere så kendte Mike Tramp, der dels var med til at vinde Melodi Grand Prix med Mabel (Boom Boom) og senere spillede i bandet White Lion.  Selv siger Mike om sin tid i ungdomsgården: -Siden barndommen har jeg været på Vesterbro Ungdomsgård mange gange, og jeg vender stadig gerne tilbage til dette varme, velkendte sted, hvor jeg fik en sund start på livet.  En anden af de små stjerner var Lene " Kæmpe" Bering.  I dag 53 år -og ikke længere en del af sanggruppen.  Hun medvirkede på det første album fra 1974, men nervøsitet og en slags sceneskræk fik hende til at forlade gruppen.  I dag er hun mødt op på Café Obelix på Vesterbros Torv for at mødes med Lokalavisen og Bo Schiøler samt sangerinden Lennie Hedegaard Jakobsen, der kom til efter " Kæmpe".  Lennie er 32 år -og synger stadig med i Vesterbro Sanggruppe, der finder sammen fra tid til anden og får minderne frem fra de glade år på Vesterbro.  Således optrådte gruppen med Bo Schiøler i spidsen, da sognepræst Mette Gramstrup fra Kristkirken i søndags fejrede fødselsdag.    Fra Alsgade   -Jeg er født og opvokset i Alsgade, og da mine forældres venner, der boede på Gasværksvej, havde børn, der gik i Vesterbro Ungdomsgård, så fulgte jeg efter, fortæller Lene " Kæmpe" Bering.  -Jeg kom med i teatergruppen -og senere kom jeg med i sangruppen, der optog det første album i 1974 i Islev Bio.  Også Lennie Hedegaard Jakobsen er fra Vesterbro. Hun er fra Valdemarsgade -og bor stadig på Vesterbro.  -Jeg kom med i sangruppen, fordi jeg skrålede så højt på tilskuerrækkerne, at det var nemmere at have mig med i koret, siger hun med et stort smil.  Lennie er med i Vesterbro Sanggruppe til den store fødselsdagsfest på Vesterbros Torv lørdag 13. september kl.  14 til 18. Festen er kommet i stand via et samarbejde mellem Lokalavisen Vesterbro, Vesterbro Handelsforening, Vesterbro-kirkerne og Vesterbro Lokalhistoriske Forening.  BROKVARTER Rundt omkring i Odenses kvarterer vokser beboerforeninger og projekter op på initiativ af beboerne.  I Vesterbro Odense, et initiativ der skal samle Vesterbros beboere og erhvervsdrivende, har de netop haft deres første bydelsmøde, hvor flere ivrige beboere mødte op med idéer til kvarteret. Morten Gottschalck på 36 år er en af stifterne til Vesterbro Odense og flyttede selv til bydelen, da han var 31 år.  " Vesterbro Odense startede som en slags reaktion på et loppemarked, som to søstre har startet. Så spurgte jeg, om vi ikke skulle gøre det endnu større. Der gik et par måneder, hvor jeg havde bygget en hjemmeside og en Facebookside op, hvor der hurtigt var 100 likes, så jeg tænkte, der er noget her," fortæller Morten Gottschalck.  Initiativet startede i august 2015, og forhåbning-en er at opnå et brand og en fælles stemme for Vesterbro. Beboerne vil nemlig gerne være med til at sætte en dagsorden og bestemme over deres kvarter.  " Vi vil gerne opnå et brand, så hvis for eksempel politikerne vil lave noget, som omhandler Vesterbro, så kan de ikke gøre det, uden at der er en stemme, der kan svare igen," fortsætter Morten Gottschalck.  Indtil videre har de blandt andet arrangeret et årligt loppemarked, en skraldedag og udsender et nyhedsbrev til mere end 170 personer. Dette er drevet udelukkende med økonomisk hjælp fra de lokale i området.  Flere borgerforeninger På Østerbro har man allerede en lignende gruppe, som modsat Vesterbro Odense startede på kommunens initiativ efter en større byfornyelse af Østerbro, der startede i 2012. Her skød kommunen 20 millioner kroner ind i projektet, hvilket seks frivillige har ført videre.  En af dem er Christian Agertoft på 49 år, formand for Østerbro Borgerforening.  " Det var et rigtig godt initiativ, kommunen havde startet op, og vi tænkte, at hvis det her skal fortsætte, så skal vi gøre noget ved det. Så vi oprettede en borgerforening, for hvis du ikke har en platform, så fiser det hurtigt ud i ingenting," siger Christian Agertoft.  Christian Agertoft flyttede til Østerbro i 2012 efter en periode i Grønland og kort herefter startede kommunen projektet " Østerbro -et fedt sted at bo" for at få liv i bydelen.  Dette kastede Christian Agertoft sig gladeligt over, da Østerbro ifølge ham var et lidt gråt og trist sted.  " Når kommunen har skudt noget godt i gang, så må man gribe det, så det ikke dør hen.  Det er jo vores egne penge, der er brugt på det. Og så er det jo rart, at det fører til noget," fortæller Christian Agertoft.    En stemme for kvarteret   Ligesom Morten Gottschalck håber Christian Agertoft, at borgerforeningen kan blive et talerør for beboerne i kvarteret.  Som enkeltmand kan det være svært at råbe kommunen op, men i en gruppe kan dette blive nemmere. Begge initiativer drives frivilligt af ildsjæle i områderne, som har en kærlighed for deres kvarter og den historie, der gemmer sig i de ældre bygninger og snoede gader.  Politikerne i Odense Kommune har ikke de store planer for Østerbro efter den store byfornyelse, de har været igennem.  Der kommer derimod til at ske noget på Vesterbro. De største planer de kommende år er letbanen, som kommer til at køre ad Vestre Stationsvej og ud af Vesterbro. Her kommer letbanen til at stoppe på Vestre Stationsvej tæt på Kingosgade og på Vesterbro på højre side ved Sukkerkogeriet.  En anden ting, der mangler i Vesterbro, er grønne områder, hvilket kommunen også har fokus på.  " Der er ryddet et område ved kirken, hvor der skal laves et grønt område, og det er noget, der mangler på Vesterbro," siger Paw Gadgaard, lokalplanchef i Odense Kommune.  Hvad nytter det at afvikle det vand, der falder på en gade, hvis vandet, der løber i gaden, stammer fra ti nabogader opstrøms? Og hvordan kan den fysiske konsekvens af kommunale visioner konkretiseres? I en tæt bebygget by som København er konsekvenserne af voldsomme regnhændelser og manglende kloakkapacitet særligt store, og tilpasning af byen er en nødvendighed. Hvis vi skal lave løsninger, der virkelig batter, må små lokale indgreb tænkes ind i større sammenhænge og i de overordnede strategier for hele regnoplandet, der tager højde for vandets bevægelse Vesterbro Goes Liquid er netop et bud på dette - en storskala klimatilpasningsløsning, der afkobler halvdelen af Vesterbro bydel og dens oplands overfladevand fra kloaksystemet.  Vandet er synligt og løber i render og kanaler, der som en del af multifunktionelle løsninger er med til at skabe synergi mellem regnvandshåndtering, grønne teknologier og rekreative tiltag.  Specialet er et indspark til konkretisering af kommunens målsætning om at afkoble en tredjedel af regnvandet fra kloakken ved at håndtere det på overfladen og samtidig bidrage til kommunens vision om at skabe et grønnere København, der kan tilføre merværdi til byen og byrummet. Dertil vil dette modarbejde varmeø-effekten på Vesterbro.  Vesterbros landskabsudvikling klarlægger grunden til oversvømmelsesproblematikkerne.  Det centrale Vesterbro er en lavning, omgivet af et let skrånende terræn. Det bevirker, at overfladevandet fra regnoplandet samler sig i lavningen, hvor risikoen for opstuvning fra kloakken samtidig er størst. På baggrund af terræn-og hældningsanalyser er regnoplandet inddelt i deloplande efter deres potentiale til at transportere vand på overfladen. Der er potentiale, når hældningsgrundlaget for vandtransport på vejoverfladen er 5 promille eller mere.  Forslaget udnytter mulighederne i det eksisterende bylandskab og kontrollerer vandet, før det bliver et problem. Hovedgrebet er et system af render og hovedkanaler, der opsamler og leder vandet uden om det lavere liggende centrale Vesterbro, som særlig er ramt af oversvømmelser; dvs. dels til Enghaveparken og dels videre væk fra området, under jernbanen til rensning og udledning i havnen. Som udgangspunkt afkobles deloplandene med kanalsystem helt fra kloakken, og vandet løber ad eksisterende vej langs kantstenen til hovedkanalerne.  På udvalgte veje etableres render med øget fald for at skabe et større sammenhængende system.  Enghaveparken udvikles til vandrensende park, hvor renseprocesserne er synlige for besøgende, og det rensede overfladevand bruges rekreativt.  Det oversvømmelsesramte centrale Vesterbro skånes på denne måde for store vandmængder.  Det centrale Vestrebro sikres yderligere med en fysisk barriere af høje kantsten, hævede overgange m. m., som placeres langs hovedkanalerne. De åbne hovedkanaler integreres i det eksisterende grønne strøg på Sønder Boulevard og danner her Den blå nerve.  Forslaget lægger stor vægt på multifunktionalitet, så de vandhåndterende strukturer også har et rekreativt formål i tørvejr. På tra-fikerede veje som Enghavevej integreres hovedkanalen i infrastrukturen og overdækkes af en cykelsti med permeabel belægning.  I det lavtliggende centrale Vesterbro reduceres og forsinkes regnvandet lokalt til kloakken, der fungerer som hovedsystem her.  Planen for Istedgade som kommende strøggade med fokus på handel og bløde trafi-kanter bruges som nøgle til at skabe et regnvandsforsinkende netværk af hævede overgange og vejbede med planter. Denne grønne nerve skaber en stærk identitet i gaden og det omgivende boligkvarter og danner grønne temperaturregulerende forbindelser gennem bydelen. Ved intense regnhændelser som skybrud bliver vandet forsinket på vejbanen mellem de hævede overgange, som også skaber mulighed for tørskoet krydsning af vejen.  Multifunktionalitet og lokale planer er tænkt ind på alle niveauer.  Forslaget er en anskueliggørelse af en storskala klimatilpasning for et helt regnopland.  Regnvandet ses som en ressource frem for et problem, og forståelse af terrænet, der forstærker lokale oversvømmelsesproblemer, er et væsentlig element i at løse problemet.  Forslaget skaber samtidig en grønnere, mere rekreativ og attraktiv bydel med synlig klimatilpasning i gadebilledet, som kan sætte København på verdenskortet som klimametropol.  Kamilla Aggerlund, landskabsarkitekt MDL Helle Rye Westphall, landskabsarkitekt MDL Sammen laver de projekter og rådgivning under navnet Liquid Landscapes.  Kanalsystem _ Delopland Øst og Vest Kanalsystem _ Delopland Nord Kloaksystem " Den grønne nerve" med vejbede og vejbump Parker og grønne strøg Grønne rensningssystemer Hovedkanal Overdækket hovedkanal Barriere _ ydre Strøggade Barriere _ indre Gader hvor vandet løber på eksisterende vej Gader hvor vandet løber i render Gader der falder mod Istedgade/ lavpunkterne Udløb til rensning og havn.  NYT ÅR: Hvad er der egentligt sket på Vestebro i 2010? En hel masse, skulle vi hilse at sige.  Først på året var der valg til lokaludvalget, og en række nye medlemmer blev budt velkommen. Vesterbro Bladet bragte en række portrætter af de nye ansigter, blandt andre Rasmus Vind Ludvigsen, der blev valgt ind for Kødbyens Lejerforening. I marts fyldte Mændens Hjem i Lille Istedgade 100 år, og der var stor fest og fri fadølsbar. Beboerne i Stampesgade tabte sagen til Ekspropriationskommissionen og kan nu se frem til otte års metrobyggeri klos op ad deres husmur. Børn i daginstitutionerne skulle vænne sig til smagen af ny mad, og i Kongerosen i Valdemarsgade var der blandt ledelse og personale ikke glæde over, at den velkendte madpakke skulle skiftes ud med en madordning.  På Oehlenschlægersgades Skole demonstrerede eleverne i marts over, at der skulle spares, så de havde selv taget toiletpapir med i skole.  Det var også året, hvor Miljøpunkt Vesterbro/ Sydhavnen i samarbejde med Vesterbro Bladet lavede en fotokonkurrence om din cykelby. Det kom der flotte fotos og ikke mindst præmier ud af, og som optakt fik vesterbroerne en række forslag til cykelruter.  Dugnad har været genstand i mange spalter, og den succesfulde men også omdiskuterede café for stofbrugere lukkede i sommer som reaktion på samarbejdsproblemer med kommunen. I efteråret opsagde kommunen samarbejdet med Dugnad, og foreningen og caféen overgår fra 2011 til Mændenes Hjem.  I september begyndte planerne om et nyt værested for øldrikkere på Enghave Plads at tage form, og lige før nytår var arbejdet halvvejs, og der er bygget bænke i den nye mini-park ud til Enghavevej.  Der skulle være etableret en skøjtebane i Enghaveparken, men den lader vente på sig, og i begyndelsen af 2011 skulle isbanen være klar.  I den mere muntre ende bragte Vesterbro Bladet i november et portræt af Rytteri-drengene Martin Buch og Rasmus Botoft, der begge bor på Vesterbro, og som har overvældende succes med liveudgaven af satireprogrammet.  De gamle på Plejebo fik en fin fest, da der i november var afskedsfest med Dairo og fin mad. Plejebo flytter i begyndelsen af 2011 til det nybyggede Langgadehus i Valby.  1. december var der borgermøde for beboerne i Sønder Boulevard efter Metroselskabet havde meddelt, at metrobyggeriet bliver flyttet helt op til Dannebrogsgade, da der var fundet forureningen i jorden under Halmtorvet og den planlagte skakt derfor ikke kunne etableres der.  Det vakte store følelser og gav masser af debat. Og der er naturligvis sket meget mere -har du oplevelser, du vil dele med os og de øvrige læsere, så klik ind på www.dinby.dk/ vesterbro og skriv.  Vesterbro Bladet ønsker alle læserne godt nyt år -vi ses i 2011!.  Vesterbro kan fejre 400-års jubilæum i år, og nu har en jubilælæumskomité sat sig for at fejre begivenheden med en festdag på Vesterbros Torv.  -Vi håber, at hele Vesterbro vil støtte denne festdag, der vil blive holdt senere på året, men ikke så meget senere, at vejret ikke er godt, siger redaktør Finn Edvard fra Lokalavisen Vesterbro.  Sammen med en række repræsentanter fra organisationer og foreninger på Vesterbro er han gået i gang med til tilrettelægge en rigtig festdag.  -Vi håber på deltagelse af en række kunstnere, der med lyd og musik kan skabe en rigtig god fest, siger Finn Edvard.  Der vil naturligvis også blive arrangeret noget spændende for børnene, så der vil blive noget for alle den pågældende dag.  En række foreninger og institutioner har allerede givet tilsagn om at deltage i arrangementet, bl. a. Vesterbro Lokaludvalg, Vesterbro Lokalhistoriske Forening og Arkiv, Vesterbro Bykirke, Vesterbro Handelsforening, Boldklubben Vestia og Lokalavisen Vesterbro.  Også Københavns Slagterlaug har vist interesse for dagen, der vil blive markeret med underholdning, boder m. m.  Det hele vil foregå på Vesterbros Torv, men alle er velkomne med tips og idéer, ligesom flere kan være med i jubilæumskomiteen, hvis de har tid og lyst.  Hele arbejdet koordineres af næstformanden i Vesterbro Handelsforening Erik Willumsgaard.  Hvis man har lyst til at være med eller har forslag eller gode idéer, kan man henvende sig til ham på mail erik@willumsgaard. dk.  Komiteen er nu gået i gang med at kontakte en række kunstnere samt med at undersøge de mange praktiske opgaver, der skal løses før en festdag kan holdes.  Det er komiteens håb, at mange andre vil deltage i arbejdet, f. eks. skoler, ungdomsklubber m. m.  Der er også planer om at udskrive en stilekonkurrence for alle skoleelever på Vesterbro i forbinelse med Vesterbros 400-års fødselsdag.  Så ingen skal holde sig tilbage.  Alle er velkomne til at kontakte Erik Willumsgaard, hvis de har en god idé til et punkt på festprogrammet eller hvis de vil holde deres egen lille fest et andet sted i bydelen i anledning af den runde dag.  Vesterbro har for en stor del skiftet image og atmosfære i de senere år -men ikke til det værre -så der er god grund til at fejre bydelen senere på sommeren.   T rial and error.    En septemberdag i 2010 stod forfatter og journalist Pia Fris Laneth i en antikvarboghandel i Fiolstræde. Hun var ved at forberede sin nye bog om Kristeligt Studenter Settlement på Vesterbro, en selvejende institution, som arbejder for social og kulturel lighed.  Tidligt i processen havde hun opdaget, at stort set alle initiativtagere bag Settlementets oprettelse for 100 år siden var indre missionske.  En overraskelse for hende, da hun kun kendte til Indre Mission gennem sin mor, som var opvokset i en missionsk landsby i Vestjylland, hvor det havde været »ganske frygteligt« at være enlig mor.  Den næste overraskelse kom i antikvariatet, hvor der i sektionen for kirkebøger stod tre-fire bøger om Indre Mission, mens der stod trefire hyldemeter af bøger om grundtvigianismen.  Og da hun læste i en bog af kirkehistorikeren Hal Koch, kom tredje overraskelse: »Han skriver et sted, at det er en næsten glemt kendsgerning, at Indre Mission var pioner i at skabe den velfærdsstat, vi kender i dag. Der var jeg lige ved at fald ned af stolen.  Den alment accepterede danmarkshistorie beskriver velfærdsstaten som resultat af en alliance mellem arbejderbevægelsen og grundtvigianismen - så det er jo virkelig en fortælling om, hvordan sejrherrerne skriver historien,« siger hun og tager en tår kaffe, mens hun smiler til en forbipasserende på den anden side af cafévinduet.  »Nyheden for mig var at opdage en flok ildsjæle, der havde åndelig rod i Indre Mission og politisk rod i Socialdemokratiet.  En flok studenter fra samfundets sociale top, som ikke uddelte penge, mad og tøj til fattige, men bosatte sig - settledepå Vesterbro og tilbød arbejderne kulturelle og åndelige udviklingsmuligheder.  Til gengæld regnede de selv med at få indsigt i ' den anden halvdels' levevilkår og tanker, som ville komme både dem selv og samfundet til gode, når de senere i livet blev ansat i høje stillinger,« siger hun.  »Denne tanke om et gensidigt, om end forskelligt udbytte af personlige relationer mellem arbejdere og akademikere, er det særlige ved settlementstanken, som spredte sig fra London i slutningen af 1800-tallet til Vest -europa og USA. Og denne respekt for medmennesket har været gennemgående i Settlementets arbejde - selv om de selvfølgelig ikke alle har kunnet leve op til de høje idealer.«.    En evig kritisk stemme   Information møder Pia Fris Laneth på Café Sonja i Saxogade på Indre Vesterbro. Det er en af butikkerne i Side -gadeprojektet og et af om -drejningspunkterne i hendes nye bog Respekt - Historier fra Settlementet, som hun blev bedt om at skrive for godt et år siden. Bogen skulle følge fire spor fra Settlementets etablering i 1911 til nutiden: Vesterbros forandring, socialpolitikkens udvikling, de filantropiske ildsjæles indsats og brugernes historie.  »Det var en spændende udfordring at forene livs -historier med en større historie om en bydels udvikling fra møgbeskidt og fattigt arbejderkvarter til et multi -etnisk, trendy middelklassekvarter,« siger hun.  Bogen blev til efter samtaler med omkring 40 mundtlige kilder og en systematisk gennemgang af hundrede årsberetninger, der har fungeret som hendes primære arbejdsredskab.  »Settlementet har altid været en kritisk stemme i den socialpolitiske debat, og der har været tradition for, at forstanderen indledte årsberetningen med en skarp samfundsanalyse og gode statistikker,« siger hun og forklarer, at man for eksempel eksplicit kan læse, at holdningen til socialt arbejde skiftede i slutningen af 60' erne.  På det tidspunkt havde velfærdsstaten udviklet sig i en sådan grad, at folk betalte så høje skatter, at »det der med at være fattig, det tog staten sig af«, som hun siger.  »Derudover har jeg haft mine mange mundtlige kilder, som har været fantastiske at tale med. De er gode til oplevelser og anekdoter, men de er til gengæld altid meget dårlige til årstal.«.    Ingen universal løsning   Hvorvidt det er den store berøringsflade med fortæll e -ivrige vesterbroere, der har smittet af, er ikke til at sige, men Pia Fris Laneth genfortæller anekdoter i et hæsblæsende tempo og namedropper vesterbroere, som holdt hun en takketale til Settlementets stiftere: Alfred Th.  Jørgensen, som lavede nogle af de første diskussionsklubber for mænd; Richard Thomsen, Settlementets første husfader og præst i Gethsemanekirken; Aage Raastrup, som både var cand.  theol, snedkermester og Settlementes kasserer i en menneskealder.  Og hun forklarer, hvordan hun - selv om hun »på ingen måde er religiøs« - nærmest har forelsket sig i de kristnes energi.  »De var virkelig ildeset.  Vesterbros arbejdere kunne ikke lide de kristne, så de kom og lavede ballade under gudstjenesterne, og børnene kastede sten op på tagene,« siger hun og laver en raslende lyd med læberne, så man skulle tro, at hun selv havde været vidne til spektaklet.  »Men alligevel arbejdede de kristne med en ildhu, som jeg kan genkende fra venstrefløjen.  De troede på, at de kunne gøre en forskel, og det er svært ikke at blive fuldstændig betaget. De ville i kontakt med arbejderne og socialdemokraterne - og de kom det,« siger hun.  - Hvad kan man lære af din bog? »Jeg er sikker på, at hvis du giver bogen til nogle af de socialpolitiske ordførere fra den borgerlige fløj, kan de læse hele molevitten uden at lære noget som helst,« siger hun og slår en latter op.  »Men hvis man vil, kan man lære noget. Bogen hedder simpelthen Respekt, fordi der er en særlig respekt for medmennesket i det her foretagende, som er karakteristisk.  En tro på, at hvert et menneske har en værdi, og at mennesker ikke kan behandles over en kam.« Hun henviser til den tidligere forstander Otto Krabbe, som har sagt, at »universal behandling er uforenelig med respekt for det enkelte menneske«.    Vesterbro i dag   »Og den respekt kan man lære noget om ved at læse den her bog. Men altså, derudover er det helt elementært en skidegod historie.« I dag er Vesterbros arbejderkvarter gået i opløsning, og bydelen er overtaget af den såkaldt kreative klasse og yngre, velhavende børnefamilier.  Men det er stadig svært at sige Vesterbro uden også at sige hjemløse, prostitution og stofmisbrug.  Da en af hendes steddøtre flyttede på Vesterbro for et par år siden, var Pia Fris Laneth da også bekymret for, hvordan den unge kvinde dog skulle klare det hårde gademiljø.  Men den frygtsomme stedmors uro blev gjort til skamme, og hun blev nyforelsket i bydelen.  »Det sidste år er jeg kommet her rigtig meget. Og altså, at komme herned sådan en sommeraften,« siger hun og kaster en bevægelse i retning mod Sønder Boulevard.  »Der er et liv i gaderne, som man ikke ser andre steder i København. Det er blevet en rigtig dejlig bydel, og det er helt, helt anderledes, end da jeg var barn.« - Men Vesterbro bliver af nogen kritiseret for simpelthen at være blevet for pæn og poleret. Er det ikke et problem? »Nej, pænheden er ikke noget problem. Problemet er, hvis ikke de nye grupper påtager sig et ansvar for by -delen; hvis ikke de finder ud af at sameksistere med den underklasse, der i mange varianter stadig er her. For når man går nede ved Hovedbanegården og Mændenes Hjem, ja, så kan man se problemerne i folks ansigter.  Man kan se, at der i vores velstandssamfund er folk, der har et liv, som kræver, at man tager ansvar.« - Hvordan tager man ansvar for sameksistens, hvis man bor i en andelslejlighed på Asger Rygs Gade og bare har det fint der? »Der er masser af unge mennesker, der simpelthen har for travlt. Det er fint nok.  Men hvis man har tid, skal man aktivt gøre noget for det lokale miljø,« siger hun og peger på Gethsemane kirke, der i forbindelse med en idékonkurrence om anderledes og utraditionel brug af kirkerummet er ved at udvikle sig til et decideret kulturhus.  »Hvis man er aktiv i det, der svarer til landsbyernes forsamlingshuse, hvis man deltager i frivilligt socialt arbejde, så kan man forebygge, at folk ikke forsvinder i storbyens anonymitet. Det er de sociale og kulturelle strukturer, der får byen til at hænge sammen.« - Er det ikke netop det, der sker i Kødbyen hver eneste weekend, når kreative, unge inviterer ligesindede til kulturarrangementer? »Jo. Mere af det. Det handler bare om at have en mangfoldighed af tilbud,« siger hun og understreger, at selv om de hippe arrangementer i Kødbyen og på Vesterbros spillesteder måske ikke er for alle, er de med til at skabe dynamik.  »Jeg ville aldrig selv hoppe rundt nede i Kødbyen, men jeg har det helt fint med, at andre gør det,« siger hun.  »Så længe det sker med en respekt for medmennesket.  RASE@INFORMATION.DK  Nyheden for mig var at opdage en flok ildsjæle, der havde åndelig rod i Indre Mission og politisk rod i Socialdemokratiet. En flok studenter fra samfundets sociale top, som ikke uddelte penge, mad og tøj til fattige, men bosatte sig på Vesterbro og tilbød arbejderne kulturelle og åndelige udviklings -muligheder ".    Fakta: Blå bog   Pia Fris Laneth ( f. 1956 i København) Journalist, forfatter og foredragsholder.  Uddannet politolog ved Københavns Universitet.  Har været ansat i Danmarks Radios montageafdeling og som politisk-økonomisk journalist på Dagbladet Information 1994-2007.  Udgav i 2006 bestselleren ' Lillys Danmarkshistorie -kvindeliv i fire generationer'.  ' Respekt - Historier fra Settlementet på Vesterbro' kan købes i Settlementets café på Dybbølsgade 41 og i Saxogades mange forretninger.  FESTIVAL: Den 25. og 26. maj 2012 er Vesterbro Festival klar til at præsentere en række af landets bedste bands og solister. Vesterbro Festival byder på alle genrer inden for rytmisk musik - pop, rock, singersongwriter, electronica, hiphop m. fl.  Vesterbro Festival afholdes for tiende gang i Den Brune Kødby.  Programmet for dette års festival er udvalgt af: Hansen ( demodoktor på GAFFA), René Cambony ( A&amp;R, SONY), Jakob Glæsner ( musiker, Johnny Deluxe), Pede B ( musiker), Troels Holdt ( musiker, Nordstrøm), Rasmus Søby Andersen ( musiker, Ginger Ninja) Mads Kjærgaard ( A&amp;R, EMI), Thomas Nordquist ( Management og booking, PDH), Søren Mensberg ( Booker, VUF), Finn Andersen ( Management, Unitysound), Sif Reimer ( A&amp;R assistent, SONY).  »Det er kun ca. 10% af festivalens ansøgerbands, der bliver udvalgt blandt de hundredvis af bands, der søger hvert år. Det betyder, at barren for kvaliteten er sat ret højt. Det betyder, at man som publikum får den optimale musikoplevelse, også selvom man nødvendigvis ikke kender bandene endnu,« siger Jesper Ø. Jensen, festivalchef for Vesterbro Festival.  Dette års Vesterbro Festival byder bl. a. på: MC Einar &amp; KunTakt, We Are Agents, Caroline Castell, A Road To Damascus, Machine, Maylen Rusti, Me vs. I, Aphyxion, The Playground Poets, Pretty Polly Band, Astro Fall, Sekuoia, La La La, Artificial Brothers, Echo Me og mange, mange flere.  Det samlede program kan ses på www.vesterbrofestival.  dk.Vesterbro Festivals formål er at præsentere cremen af den nye danske musik. Det giver publikum en unik mulighed for at tage pulsen på den nye danske musik, der vil ramme de danske spillestedsscener og radiostationernes rotationslister om kort tid.  Vesterbro Festival har igennem årene været trinbrættet fra øvelokalet til scenen for mange bands og solister, og for nogle har festivalen været den første liveoptræden.  »Vi ved, at bandene på Vesterbro Festival går i intensiv øvemodus i månederne forud for Vesterbro Festival og Vesterbro Festivals program er beviset på, at der er et kæmpe ukendt potentiale rundt om i landets øvelokaler, »forsætter Jesper Ø. Jensen. Dette års festival afholdes 25. og 26. maj 2012 i Den Brune Kødby, på Vesterbro i København ( indgang fra Halmtorvet).  Et partout billet koster 80 kroner og en dagsbillet koster 50 kroner.  Vesterbro Lokalråd står bag en ny hvidbog om bydelen - et sandt festfyrværke ri af bud på, hvad Vesterbro egentlig er.  Fælles for de mange indlæg er kærligheden til bydelens mangfoldighed."Vesterbro er et godt sted, fordi vesterbroerne er bevidste

om, at der er ligeså mange holdninger til løsninger, som der er problemer." Det er et af de mange tankevækkende udsagn om Vesterbro, som kan læses i den nye Hvidbog 2000 en profil af Vesterbro, som Vesterbro Lokalråd netop har udgivet.  Næsten fyrre

personer med tilknytning til Vesterbro har i hvidbogen givet deres meget forskellige bud på en Vesterbro-profil.  Det er blevet til et overflødighedshorn af Vesterbro-historier om en ganske særlig bydel i forandring.  Forstander Robert Olsen skriver om Mændenes Hjem, om hvordan herberget er blevet til et multihus for hjemløse; Sidste år var knap halvdelen af beboerne flygtninge og indvandrere.

Forstander Dorit Otzen fra Reden skriver i afsnittet Alverdens kvinder til salg på Vesterbro om, at gadeprostitutionen ligesom Vesterbro har forandret sig.  Den er for eksempel rykket ind i kælderlokaler, som Vesterbro andelsboligforeninger lejer ud til

massageklinikker.  Og om hvordan kvinder fra fjerne verdensdele har erobret markedet fra de danske piger.

Niels Vestergaard fra Vesterbro Lokalråd skriver om bydelens trafikkaos.

Om de farlige skoleveje og om den alt for store gennemkørsel og om de forhadte pendler-biler.

Og Klaus Reder Madsen, tidligere betjent på Station 1, skriver om den faldende kriminalitet på Vesterbro, og om den politiindsats i bydelen, som han kalder en succes.  Til gengæld tror han ikke på, at det nogensinde vil lykkes at fjerne narkomaner og

prostituerede helt fra Vesterbro.

  Vild og voldsom   Og som citeret i indledningen - er der også plads til en ganske almindelig vesterbroer Birgül Balmer, der fortæller en måske symptomatisk historie om sig selv.  Hun kom til Vesterbro fra Ballerup og fandt bydelen vild og voldsom og

bedyrede, at hun og hendes mand ville flytte, når børnene kom.  Men sådan gik det ikke.  I dag bor familien med to børn og au-pair i en tre-værelses.

"Hvis vi flytter bliver det af nød pladsmangel ikke af lyst." Generelt har de mange forfattere gjort meget for at tegne et nuanceret billede af bydelen, men fælles er en utilsløret kærlighed til Vesterbro og ikke mindst til forskelligheden.  Udfordringen

for os vesterbroere er at værne om retten til forskellighed, hedder det.

Nogle indlæg balancerer knivskarpt på grænsen til det lidt sødladne romantiske:  Forestillingen om, at nok er vi fattige, men vi står sammen her på Vesterbro.

Birgitte Mazanti diskuterer i sit indlæg netop denne forestilling, og når frem til, at vesterbroerne ikke har en særlig social forpligtigelse det har alle mennesker.

Hvidbogens store styrke er dens alsidighed, og derfor virker det også lidt underligt, at forretningsudvalget i lokalrådet efter 100 sider med alle slags bud på, hvad Vesterbro egentlig er, har givet sig selv ordet til en konklusion.  Det bliver da også

kun til lidt selvfølgeligheder såsom:  Kom og vær med til at gøre Vesterbro til den bedste bydel i storbyen.

 niels.ditlev@jp.dk   AALBORG: For mange aalborgensere og nordjyder kommer det ikke som en overraskelse: Trafikken snegler sig frem på Vesterbro i Aalborg, når det er myldretid.  Torsdag kunne nyhedsmagasinet Ingeniøren fortælle, at Vesterbro (5,3 minutter for at køre en kilometer) kun var overgået af H. C. Andersens Boulevard i det indre København (7,1 minutter).  Efterfølgende blev tallene dog senere på dagen uddybet, så Vesterbro kurede ned på en syvendeplads over de langsomste strækninger.  Det er Folketingets transportudvalg, som har bedt transportminister Ole Birk Olesen (LA) om at svare på, hvor mange minutter bilisterne skal bruge på at køre en kilometer i myldretiden i alle landets kommuner.  Når billedet har ændret sig fra det oprindelige svar, skyldes det, at Vejdirektoratet i sit første svar tog udgangspunkt i hovedstrækninger i landets fire store byer, og ud fra den vinkel, er Vesterbro blandt de tre langsomste strækninger i Danmark.  Kun overgået af H. C.  Andersens Boulevard i København og Østre Stationsvej i Odense.    Endnu et argument på hånden   Aalborgs borgmester Thomas Kastrup-Larsen (S) er dog ikke sen til at drage konklusionen af de oplysninger, som nu er tilvejebragt.  -At vi har en meget langsom strækning på Vesterbro er blot endnu et argument for, at vi skal have gang i byggeriet af 3. Limfjordsforbindelse.  Selvfølgelig skal vi også se på, hvad vi selv kan gøre for at optimere trafikken på Vesterbro ved at ændre på kryds og lukke for sideveje, men helt grundlæggende er løsningen en 3.  Limfjordsforbindelse. I dag er det sådan, at Limfjordstunnelens kapacitet er opbrugt, og derfor er der alt for mange biler, som søger ind til Vesterbro og Limfjordsbroen.  Det løser vi kun med en ny forbindelse, siger borgmesteren, som i sidste uge også fik et andet argument på hånden.  Nye tal fra Vejdirektoratet viser nemlig, at det samfundsøkonomiske tab på at udskyde fjordforbindelsen vest om Aalborg og over Egholm i 10 år løber op i 900 millioner kroner.    Sidevej lukkes på Vesterbro   Når det gælder optimering af trafikken på Vesterbro er det i byrådet allerede besluttet at lukke udkørslen fra Algade til Vesterbro, og derudover kigger planlæggerne også på at trimme trafikafviklingen på anden vis. For eksempel overvejes det at vende tilkørslen til p-pladsen ved Gåsepigen, så biltrafikken ikke skal ind over Vesterbro, men kommer til ppladsen ved at krydse over jernbanen fra vest -ad en ny vejforlængelse (bro eller tunnel) fra Saxogade/ Annebergvej.  Det er dog et tiltag, som endnu ikke er besluttet.  Også det nordjyske folketingsmedlem Rasmus Prehn, transportordfører for Socialdemokratiet, mener, at Vejdirektoratets tal for Vesterbro underbygger det politiske budskab om, at der er brug for at skaffe finansieringen til 3. Limfjordsforbindelse.  -Der er mange, som har travlt med at sige, at problemerne med trafikken er værst hos dem, og der er jo stort set ikke den kommune, som ikke kan fortælle om en vejstrækning, som man mener, har mest kødannelse, og så giver det god mening at få tallene på bordet, så vi har noget konkret at tale ud fra.  Det er en kæmpefordel for mig at kunne sige, at tallene taler deres eget tydelige sprog -Vesterbro er højt på listen, og det hænger tæt sammen med, at vi ikke har en forbindelse, der kan aflaste den.    Ministeren er til fakta   Rasmus Prehn har bidt mærke i, at den slags argumenter bider bedre på transportminister Ole Birk Olesen (LA) end mavefornemmelser.  -Han har jo sagt meget tydeligt, at han vil bruge pengene dér, hvor behovet er størst, og det synes jeg faktisk giver rigtig god mening.  En af de måder, man kan gøre det op på, er at se på, hvor bilerne holder mest i kø, bemærker Rasmus Prehn.  Spørgsmålet om udvidelse af kapaciteten i Aalborg og andre byers vejnet drejer sig ikke kun om at gøre hverdagen lettere for pendlerne.  Det drejer sig også om skabe samfundsøkonomisk værdi.  -Hvis kapaciteten på et vejnet er ved at være opbrugt, så man oplever trængsel, er trængslen i sig selv med til at holde nogle bilister tilbage fra at køre eller køre den vej, fordi det bliver for besværligt. Med andre ord er der nogle varer og serviceydelser, som ikke kommer derhen, hvor de ellers ville være bragt hen.    Trængsel er lig med tab   Det samme gør sig gældende med folk, som afstår fra at søge et andet job, fordi vejen dertil er for besværlig, selv om man som ansøger måske har nogle kvalifikationer, som bedre matcher den arbejdsplads, siger Andreas Egense, afdelingsleder for transportanalyse i Vejdirektoratet.  Vejdirektoratet forventer, at trængslen i de danske byer vil stige i de kommende år. I perioden 2016 til 2030 ventes væksten i kørte kilometer på det danske vejnet at vokse med 16 procent.  Det vil ifølge Andreas Egense alt andet lige medføre stigende problemer med trængsel.  Opgørelsen over de langsomste myldretidsstrækninger i Danmark er heller ikke et komplet billede. Vejdirektoratet har ikke undersøgt data fra samtlige veje i landet, og derfor kan der godt være strækninger med længere køretid end de veje, som er udvalgt.    FAKTA REJSETID -1 KM I MYLDRETIDEN   Rejsetiden på udvalgte hovedstrækninger i landets fem største byer: 1. København: H. C. Andersens Boulevard 7,1 minutter 2. Aalborg; Vesterbro 5,3 minutter 3. Aarhus: Vester Allé 5,0 minutter 4. Odense: Østre Stationsvej 4,7 minutter 5. Esbjerg: Strandby Kirkevej 3,1 minutter Rejsetid -inklusive bydele: 1. København: Amagerbrogade 7,3 minutter 2. København: H. C. Andersens Boulevard 7,1 minutter 3. Aarhus: Kystvejen/ Havnegade 6,4 minutter 4. København: Lyngbyvej/ Nørre Allé 5,7 minutter 5. Nørrebro: Jagtvej 5,6 minutter 6. Odense: Østre Stationsvej 5,6 minutter 7. Aalborg: Vesterbro 5,3 minutter 8. København: Ågade 5,2 minutter 9. Aarhus: Skanderborgvej/ Frederiks Allé 5,2 minutter 10. Vejle: Havnegade/ Kirkegade 5,2 minutter Nogle strækninger er faldet ud og andre er kommet ind i den opdaterede liste, der inkluderer bydele.  AALBORG: -Jamen, dengang var vejen vel også smallere.  -Nej, da, det kan du da se på bygningerne. De ligger som de altid har gjort.  Og altid er siden den nuværende Limfjordsbros indvielse i 1933 og Vesterbros gadegennembrud, som gav Aalborg landets længste strækning med funkisbygninger.  Vesterbro er 1,6 km lang og går helt ud til Kong Christian Allé.  Ordvekslingen finder sted, mens bestyrelsen for Vesterbro Gadeforening er på formiddagsvandring.  Snakken går på den kommende juleudsmykning.  Engang -viser gamle billeder -var der udsmykning tværs over gaden. Det må man ikke længere af hensyn til brandmyndighederne.  Hvis man da ellers havde råd.  Nu går snakken spot på de tre høje træer på det lille torv ved Gåsepigen og noget nede omkring Tyren.  Foreningens medlemmer må selv betale, og ikke alle har lyst.  Der kan ikke blive tale om at hænge lysnet over træerne.  Der er indhentet tilbud, og det vil blive omkring 100.000 kr. for en julesæson, el medregnet.    Slidsomt   -Det er slidsomt at være frivillig og skulle rundt og samle penge, betror kassereren, revisor Evald Rask.  Det tager tid, og alle har nok at se til i løbet af en travl arbejdsdag.  Vesterbro er i stadig udvikling.  Gadeforeningen har eksisteret i 30 år og tæller 55-60 medlemmer. Det er fortrinsvis handlende, men også private.  -For man kan også bo på Vesterbro, siger Torben H.  Andersen.  Det gør han, og det er ham, der netop har udstyret gadeforeningen med en indbydende hjemmeside.    Øverst på søjlen   I øjeblikket er han i færd med at undersøge historien om skulpturen Den danske Kvindeskikkelse, som ses viden om øverst oppe på den høje søjle på hjørneejendommen ved Gåsepigen.  Ejerforeningen arbejder på at få genskabt belysning af skulpturen og har været i kontakt med ejendommens ejer, Ole Raaberg.  -Jeg kunne godt tænke mig at få et tæt på billede og har søgt på nettet uden at finde noget om historien bag, fortæller Torben H. Andersen.  Gadeforeningen repræsenterer også sidegaderne, skønt der ikke er så mange medlemmer derfra. Endnu.  Man vil gerne være flere.  Vesterbro er ikke bare en gade, man suser igennem.    Atmosfære   Den er et strøg og det nærmeste, man kommer et internationalt tilsnit i Aalborg.  Den har charme og giver man sig tid, fornemmer man også atmosfæren. Navnlig i området omkring Tyren.  Det er strøget, der aldrig sover. Her er der liv i døgnets 24 timer, selv om danserestauranten Ambassadeur med Algier Bar i toppen for længst er lukket. Nu er der cafeer, take away barer og tilbud om både piercing og tatovering. Og ikke mindst busstoppesteder og taxaholdepladser.  Det er knudepunktet, når unge skal i byen, eller måske navnlig hjem derfra ud på natten.  Vesterbro er også stedet med mange spændende specialbutikker.  Man har ikke de store kædebutikker, hvis man da lige ser bort fra fakta og Netto.  Der sker forandringer hele tiden. Eksisterende butikker lukker. Nye kommer til.  Trip Trap har åbnet ny flot butik ved Gåsepigen.  I den tidligere Stofa butik ved Tyren er Friluftsland rykket ind.  Bestyrelsesmedlem Jette Machholm, der er født på Vesterbro, husker, hvordan der engang var fem købmandsforretninger og tre bagere. Der var Konditori Kristine, hvor der blev holdt både bryllupper og konfirmationer.  Engang var der Borgporten, byens vel første stormagasin, hvor man kunne købe alt fra stoppegarn til mindre isenkram.    Historisk   Men Budolfi Apotek og Hotel Phønix består. Balletdanseren Ulla Poulsen Schou bevarede sin private lejlighed på hotellet til sin død i 2001. I en årrække drev hun hotel Phønix sammen med ægtemanden Helge Schou.  Foreningen håber nu, at der kommer skred i planerne om at bygge et nedgravet p-hus på arealet ved den gamle rutebilstation. Det lovede teknisk rådmand Mariann Nørgaard for to år siden.  Siden har de ikke rigtigt hørt noget.  Men en toiletbygning på parkeringsarealet er det dog lykkedes at få, selv om det holdt hårdt.  -Kommunens folk mente, at trængende kunne gå ned i Salling eller over på Sygehus Nord, fortæller bestyrelsen.  -Uden tilstrækkelige parkeringsfaciliteter, ingen kunder.  -Vi skal jo ikke sende dem ud til City Syd alle sammen, siger Evald Rask.  » Det er slidsomt at være frivillig og skulle rundt og samle penge.  evAld rASk, kasserer » Uden tilstrækkelige parkeringsfaciliteter, ingen kunder. Vi skal jo ikke sende dem ud til City Syd alle sammen.  evAld rASk, revisor og kasserer i Vesterbro Gadeforening .  HJEMME: Alting begynder et sted. For Mike Tramp -i dag 50 år og aktuel med nyt soloalbum -begyndte det hele i Eskildsgade, hvor han voksede op med sin mor og to brødre, Dennis og Kim og i Vesterbro Ungdomsgård, hvor han lærte at elske musikken.  I 1978 blev han landskendt som forsanger i bandet Mabel, der vandt det nationale Melodi Grand Prix med sangen Boom Boom. I dag er der skruet noget mere op for decibelen, når Mike Tramp spiller og synger -og guitaren er sat med enkle akkorder -præcis som tiden i Vesterbro Ungdomsgård. / 6.  Julen når ikke ned til Mariakirken på Vesterbro. Grankæderne over Istedgade begynder først efter pornobutikkerne og Maria Kirkeplads, hvor narkomanerne holder til. Vinterkulden synes at være mere effektiv til at rense ud blandt narkomanerne end politiet og diverse kommunale foranstaltninger. For kun en lille håndfuld narkomaner kliner sig op ad den godt hundrede år gamle kirkemur bag hegnet, der skiller narkomanerne fra det øvrige Vesterbro. »Coke?«, hvisker en enkelt og kigger op i fjerdesals højde. Inde i kirken er der ro. Og koldt. Lidt rumsteren høres regelmæssigt, når narkomanerne drøner indendørs. Det gør de jævnligt, når en politibil gør holdt uden for kirken.  Engang var Mariakirkens sognepræst Jens Johansens lille kvadratiske og temmelig mørke kontor et rent bistandskontor op til jul. Hjemløse, enlige mødre og bistandsklienter kom i en lind strøm forbi sognepræsten for at få en håndsrækning til at holde jul for. De kommer stadig, men er blevet færre. »Før kom folk og bad om hjælp til en elregning, der var galoperet, eller julehjælp. I dag er det eksistentielle spørgsmål og sjælesorg«, siger Jens Johansen. Mariakirkens sognepræst sidder også i Københavns Borgerrepræsentation for SF. Og er tidligere kulturborgmester. Han kom til Mariakirken i 1986. Meget er sket siden. Da han begyndte sit arbejde på Vesterbro, var den typiske vesterbroborger en midaldrende mand på bistand eller førtidspension. Han var sikkert fraskilt og havde ingen eller kort uddannelse. Han boede i en lille lejebolig og drak en øl med de andre i opgangen, som de havde hentet i Netto, og klappede sin store hund, »bistandsponyen«. Han er de seneste ti år blevet afløst af den unge kvinde på 25, cyklende og studenterhue fuld af lykønskninger. Hun bor i en andelslejlighed, handler økologisk i ISO på Vesterbrogade og går så meget op i nærmiljøet, at hun står klar til arbejdsweekender i den lukkede og renoverede gård. »Lidt karikeret kan man sige, at der er færre hundelorte og flere cykler på Vesterbro nu«, siger han. I den ende af Istedgade, hvor julen er sat ind, har gaden ændret karakter. Det er stadig muligt at få cigaretter, en shawarma eller blomkål sent om aftenen fra invandrerkiosker, grillbarer og grønthandlere, men de er ikke dominerende, og en billig øl på et værtshus hører sidegaderne til. Dyre barnevogne med offroader-hjul og cykler er begyndt at sætte deres præg på gadebilledet i Istedgade. Sammen med mode- og børnetøjsbutikker og cafeer med børnebrunch. Det er det, sognepræsten kalder for »det nye Vesterbro«. Og som han ville være ubetinget glad for, hvis ikke dialogen mellem tilflytterne og det gamle Vesterbros beboere og sociale problemer som narkomaner og prostituerede blev »stadig mere skinger«.  LIGUSTERMENTALITET  

 »Især narkomanerne har aldrig været populære. De er blevet sparket ud af Christianshavn og af Nørrebro. Vesterbro har altid været berømt for sin tolerance, men det er på vej til at ændre sig. Jeg frygter, at de nye beboere får held til at smide dem videre ud til Nordvestkvarteret på Nørrebro og til Enghave«, siger Jens Johansen. »Med de nye beboere er ligustermentaliteten kommet til Vesterbro. Man bygger bare ikke hække, men hegn, og låser forsvarligt dørene til gårdhaverne. Men dette er ikke en træt, tryg soveby. København er blevet en storby med storbyproblemer. Og Vesterbro er mere storby end resten af København«, siger han og fortsætter: »Jeg tror ikke, de tilflyttere, der brokker sig over de sociale problemer, elsker Vesterbro. De vil lave den om til noget, den ikke er«.  tanja.parker@pol.dk  per.borregaard@pol.dk   Vesterbro svømmer i planer.

I sidste uge kom endnu en, lokalplanen for Indre Vestrebro, proppet med visioner og ideer om et smukt, rent og rart Vesterbro:  Større lejligheder, bedre boligstandard og flere grønne områder skal gøre kvarteret mere attraktivt for børnefamilier, og

samtidig skal der foretages »en bredspektret indsats (...) som kan være med til at fjerne årsagerne til, at problemerne opstår«, som Københavns overborgmester Jens Kramer Mikkelsen (S) udtrykte det.  Sagt på en anden måde:  den stigende velstand og de

bedrede forhold skulle gerne »absorbere« de udstødte.

En tur ned ad den berømte og berygtede Istedgade - fra den hårde ende ved Hovedbanegården, hvor fortabte skikkelser med tomme øjne er på jagt efter et fix, og op til den blødere ende, nær Enghave Plads - peger i begge retninger.  Mange af Vesterbros bygninger har med 90ernes byfornyelse gennemgået en enestående restaurering, der indbyder etablerede familier og enlige, med fast indtægt og orden i sagerne, til at flytte ind i de kraftigt fordyrede lejligheder.  Men omvendt

sidder de tre rødmossede gutter på trappestenen ved bageren der stadig, som de gjorde for fem år siden, og unge fyre med omvendte kasketter og langt kraftløst hår står stadig på gaden og råber »Fraaank«

eller »Kiiim« op mod 2. etage, fordi deres pushers dørtelefon igen er gået i stykker.

Alligevel er holdningerne overvejende positive, når man foretager et rundspørge blandt beboerne, men under de pudsede facader og bag byfornyelsens stilladser lurer frygten for, at mangfoldigheden vil forsvinde.  At indvandrerne og de unge ikke kan betale

huslejen, der med byfornyelsen som regel fordobles, og hvor en andel oftest koster et sekscifret beløb.

»Men hvorfor skulle de ikke kunne det?« spørger Søren Jensen, som sidder ved et af cafébordene uden for Bang &amp; Jensen, cafeen på Istedgade, der åbnede for et par måneder siden.  Søren Jensen, der er chefanalytiker på Institut for Fremtidsforskning, bor i

Westend, nogle få hundrede meter fra Istedgade, og hverken fremtiden eller Vesterbro skræmmer ham.

»Vesterbro er et billede på opsvinget.  Arbejdsgiverne ansætter indvandrere, og de unge går lige ud og får et job efter endt uddannelse.

Ungdomsarbejdsløsheden er på under seks procent, og det er meget lavt i forhold til andre lande.  Vi får alle flere penge mellem hænderne,« siger Søren Jensen, der selv blev træt af forstædernes ligusterfascisme, som han udtrykker det, og nu har taget

springet til en andelslejlighed på Vesterbro.

»Andelsboligerne er et positivt træk i forhold til det almennyttige byggeri, fordi ansvaret er lagt ud til de enkelte beboere, og ikke styret oppefra.  Det skaber miljø og fordrer sammenholdet i forhold til for eksempel byfornyelsen på Nørrebro som jo

nærmest er en katastrofe, ikke blot med alle de nye bygninger der er skudt op, men også med de almennyttige boliger, der har udviklet sig som forstæderne,« siger Søren Jensen, mens han skiftevis suger af en smøg og drikker hyldeblomstsaft.  Som han

langsomt glider tilbage i caféstolen, ligner han en veltilpas københavner, der ikke er ked af, at skulle tilbringe //grundlovsdag// dagen på en café eller i andelsforeningens gård.

»Der er da ingen tvivl om, at byfornyelsen gør, at klientellet til en vis grad skiftes ud.  Det kræver en anden økonomi end tidligere, og man kan sige, at det er folk i andre livsfaser, der bor her i fremtiden.  Folk bliver færdige med studierne og får

børn, men nu har de råd og lyst til at blive boende.  Det er en positiv spiral og den er selvforstærkende.  Handelslivet blomstrer, der er masser af restauranter og nu er der altså også en café her på Istedgade,« siger Søren Jensen, og spejder ned ad

gaden, som efterhånden er befolket med unge på rulleskøjter, handlende par med barnevogne, og mere eller mindre løsslupne typer, der forlænger armen med en grøn flaske, helst med guldhals.

Og som et godt billede på handelslivets opblomstring, er der nu ikke én, men to cafeer på Istedgade.  Julie Ring-Hansen har lige smækket café-skiltet op på facaden ud for nummer 96.

»Jeg ser et stort potentiale i Vesterbro.  Her er et liv, som du ikke ser andre steder.  Specielt Istedgade er en kosmopol og et lokalsamfund på samme tid.  Står du nede ved Hovedbanegården, så kan du se op af gaden og se alle farverne.  Facader og

mennesker, der stråler, lige fra våd sex til farvehandel.  Det emmer af hele verden hulter til bulter,« siger hun i en pause, hvor hun sidder og slapper af midt i alt rodet indenfor.

»Men det skaber en risiko for fremmedgjorthed, en fare for en ensretning, hvor det bliver familier, der har nok i sig selv, og dér må vi passe på og blive ved med at snakke sammen, specielt os forretningsdrivende.  For Vesterbro er det eneste sted, hvor

reglerne er ophævet og der er plads til alle,« siger Julie.

Plads til alle var også, hvad der trak i Lars Nielsen og Ursula Djezzaz, da de flyttede til Vesterbro i midten af 80erne.  De bor i sidegaden Saxogade i en renoveret ejendom, hvor de små lavloftede rum og de mange gennemgangsdøre er bevaret.  Neden for

køkkenvinduet er der en lang gård med grønt og legeplads for ejendommens unger, deriblandt den ni-årige datter Isanoor.

»I starten var vi ret chokerede, men når man lærer gaden at kende så er den rar, som en lille landsby, hvor alle passer på hinanden, også drukkenboltene,« siger Lars.

Tidligere var det sådan, at der var 28 elever i 1. klasse og 15-16 tilbage når børnene nåede 5. klasse, men sådan er det ikke mere.

»Så på den måde kan vi se, at børnene er begyndt at vende tilbage.  Vi havde da vores overvejelser, men en SSP-mand på skolen sagde, at børnene på Vesterbro faktisk bliver mere regelrette.  De ved, hvad der er farligt, og hvor det kan købes.  Isanoor ser

narkomaner, psykisk syge og fulderikker, og så snakker vi om det, og det giver ballast,« siger Ursula.

Vesterbro har sin helt specielle mystik, mener parret.  Man kan fortsat opføre sig præcist som man har lyst til, men ligesom Julie Ring-Hansen, så er Lars og Ursula også bange for at miste mangfoldigheden.

»Vesterbro har tiltrukket mange forskellige eksistenser, ikke kun dårlige, gennem tiderne.  Folk, som søgte den lave husleje og så brugte ressourserne på noget andet.  Dem er der forhåbentligt stadig plads til, selvom huslejen stiger,« siger Ursula. 

Parret mener ikke, at politiets indsats, som et led i byfornyelsen, er en udelukkende positiv oplevelse.

»De jager narkomanerne rundt, så man ikke ved, hvor de er.  Før var de på Halmtorvet, men nu kan de dukke op over det hele.  I det lange løb bliver de alligevel her på Vesterbro, byfornyelse eller ej, for her er tilbudene, »Reden«, Kirkens Korshær osv.

Rent faktisk bliver der udført et skidegodt socialt arbejde her,« mener Ursula.

Korshærspræst og leder af Mariatjenesten i Mariakirken, Johan Petersen, er en af dem, der arbejder i den gode sags tjeneste.  Men han har svært ved at se en ende på det.  Gennem de syv år, han har været i Mariatjenesten på Istedgade, omkring 100 meter

fra Hovedbanegården, er der ikke kommet færre narkomaner og prostituerede.

»Man bygger mursten, ikke mennesker, her på Vesterbro.  Hvis kommunen vil bruge store summer, så ønsker jeg den held og lykke, men der bliver nærmest gjort mere for at beskytte borgerne, end for dem på gaden, som de bliver beskyttet imod,« siger Johan

Petersen.

Han ser træt, nærmest lidt opgivende ud, som han sidder dér i det mørke kontor i kirken.  Udenfor runger de sløve, dopede stemmer gennem gangene, hvor de udstødte hænger ud eller tager sig en lur i tjenestens åbningstid.

»Når Hovedbanegården ligger her, så vil narkomanerne og de prostituerede også blive.  Sådan er det med storbyer.  Det hele er måske blevet mere usynligt, men det foregår stadig i stor stil, og der er ikke noget, der tyder på, at der kommer færre eller at

det absorberes, som Kramer snakker om.  Mange kommer alligevel udefra - med toget eller fra forstæderne, for at hente stoffer.«

Johan Petersen vurderer, at der er omkring 5.000 narkomaner i København, det vil sige Vesterbro, og 300-400 prostituerede.

»Jeg er ikke så naiv, så jeg tror, at man kan løse alle sociale problemer.  Så ville de være løst for år siden,« siger han.

Han tør næsten ikke spå om, hvordan her ser ud om ti år.  500 meter oppe ad gaden sidder Søren Jensen, fremtidsforskeren, og ser det positive billede for sig, men nede ved Hovedbanegården, hos Johan Petersen, er skyggerne længere:

»Jesus sagde:  »De fattige har I altid hos jer«, og jeg tror ærlig talt mere på Jesus end på Kramer.«

Vesterbro nu og i fremtiden:

Af bydelens godt 19.000 boliger er 83 procent opført før 1920.  I forhold til København som helhed er Vesterbros boligmasse utidssvarende - betydeligt flere boliger end gennemsnittet mangler centralvarme, bad og eget WC.  Derfor er 1990ernes største

byfornyelsesindsats lagt på Vesterbro.  1.000 nye boliger ventes opført inden år 2001 og et tilsvarende antal nedlægges ved nedrivning eller sammenlægning.

Vesterbros befolkning har flere ufaglærte, arbejdsløse og kontanthjælpsmodtagere end resten af København.  Det ventes, at Vesterbros befolkningstal på 33.000 vil falde til ca. 27.000 i år 2010, men børnetallet øges lidt.

Vesterbro har en række kulturelle institutioner, men mangler rekreative tilbud og idrætsfaciliteter.  Halmtorvet og Søndre Boulevard skal omlægges til rekreative strøg, og i august åbner dele af det nye kultur- og idrætscenter i den Brune Kødby.  Centret

kommer blandt andet til at indeholde idrætshaller, svømmehal og bowlingbaner.

Kilde:  Københavns Kommuneplan 1997  Der er i dag lige så mange moskeer, som der er folkekirker på Vesterbro i København.  Således er der efter de netop afsluttede kirkelukninger kun seks kirker tilbage i Danmarks folkerigeste sogn, Vesterbro Sogn, mens der samtidig er seks moskeer, som henvender sig til menigheder fra flere forskellige muslimske lande og kulturer.  Mens de folkekirkelige menigheder typisk er lokale, kommer de muslimske menigheder ikke nødvendigvis kun fra Vesterbro, og moskeerne kan prale af langt flere bedende til fredagsbøn, end kirkerne kan til søndagshøjmesse.  Den uafgjorte stilling mellem kirker og moskeer kommer formentlig som en overraskelse for de fleste danskere. Den bliver af nogle set som et udtryk for, at islam i for høj grad kommer til at sætte sit præg på livet på såvel Vesterbro som i resten af København. Af andre bliver den set som et udtryk for en naturlig udvikling i retning af en multikulturel mangfoldighed, der for Vesterbros vedkommende har over 150 år gamle rødder.  Af andre igen bliver den uafgjorte stilling set som en logisk konsekvens af, at kun 55 procent af de godt 43.000 indbyggere i Vesterbro Sogn er medlemmer af folkekirken, og der derfor ikke er brug for så mange kirker som tidligere.    Mange år gammel smeltedigel   Medlem af Københavns Borgerrepræsentation for Enhedslisten og byhistoriker Allan Mylius Thomsen fortæller, at de første muslimer fandt vej til Vesterbro i 1960erne og 1970erne, bl. a. mange tyrkere og kurdere. Men allerede længe inden var bydelen en smeltedigel fyldt med hoteller, slagtehuse, beværtninger, pensionater, fattigfolk og godtfolk fra by og land, sømænd på orlov, banegårde, bønder på marked, bordeller, butikker og erhverv, hvor mørke ansigter ikke var et særsyn, sådan som de var i den anden store arbejderbydel i København, Nørrebro.  Som Allan Mylius Thomsen fortæller, kunne man allerede i »Den Store Bastian« fra midten af 1800-tallet læse om, hvordan »en neger gik på Vesterbro«. »Man har været vant til fremmede. Det har man ikke i samme grad de andre steder,« forklarer han.  Gæstearbejderne slog sig ned, hvor der allerede var andre udlændinge, i de små og billige lejligheder på Vesterbro. De arbejdede i industrien med tungt og beskidt slid og slæb, som velfærdsdanskerne ikke gad. De fik deres koner og familier til Danmark, de fik børn og åbnede butikker og restauranter. Og de grundlagde moskeer, bl. a. tyrkiske, pakistanske og marokkanske, i beskedne og diskrete lokaler.  Allan Mylius Thomsen er ikke i tvivl om, at mangfoldigheden og byplanlægningen på Vesterbro har bidraget til, at der ikke er de samme etniske problemer, som der er på Nørrebro med flere hundrede mere eller mindre kriminelle unge mænd af anden etnisk herkomst i og omkring bandemiljøet. Ikke mindst omkring Blågårds Plads. Ifølge byhistorikeren blev Vesterbros gamle ejendomme nemlig ikke bare revet ned og erstattet af socialt boligbyggeri, sådan som det skete med Den Sorte Firkant og storsaneringen på Nørrebro sidst i 1970erne og i 1980erne. Saneringen betød nok, at boligmassen blev fornyet, men »det skabte også et rykind af indvandrere«, som han udtrykker det.  »Danske familier flyttede ud af byen, og lejeboligmassen stod tilbage til de sidst tilkomne, altså nydanskerne, og der blev skabt nogle spændinger, der kulminerer i dag med Blågårds Plads,« forklarer han.  Han anerkender dog, at der også har været spændinger omkring moskeerne på Vesterbro.  Bl. a. var der i 2011 et skyderi ved den pakistanske moske på Amerikavej.  »Men generelt har der været en anden tradition på Vesterbro. Et andet sammenhold. En fornemmelse af, at alle var i samme båd,« fortæller han.    Befolkningen blev mindre   I løbet af 1970erne og 1980erne oplevede Vesterbro som resten af København, at familierne forlod byen for at flytte til forstæderne. Også muslimerne. De slog sig ned i kommunerne syd for hovedstaden, men deres moskeer forblev på Vesterbro.  Udviklingen betyder også, at der i dag ikke er det samme behov for kirker som sidst i 1800-tallet, da kirkebyggeriet på Vesterbro begyndte. I 1880 tog Københavns Kommune initiativ til en såkaldt magistratkirke, Matthæuskirken, ligesom Kirkefondet efterfølgende stod for flere kirkebyggerier i den hastigt voksende bydel, der indtil da havde hørt til Frederiksberg Kirke.  I 1950erne kulminerede Vesterbro med omkring 70.000 indbyggere, i dag er der i den administrative bydel Vesterbro/ Kongens Enghave omkring 57.000 beboere, og i Vesterbro Sogn er der godt 43.000 indbyggere. Sidste år blev det besluttet at lukke tre af ni kirker i sognet, så der i dag er seks.  Er det et problem, at forholdet med kirker og moskeer i dag er, som det er? »Ikke som jeg ser det. Det er snarere et udtryk for en stille og rolig byudvikling, der har stået på i mange år,« siger Allan Mylius Thomsen: »Jøderne var jo i sin tid også en fremmed kultur.  Men de integrerede sig. Alene i Læderstræde var der over 70 synagoger, før den store synagoge blev bygget i Krystalgade (opført i 1830erne, red.).« For Dansk Folkepartis kultur-og fritidsborgmester i Københavns Kommune, Carl Christian Ebbesen, er moskeerne ikke nødvendigvis udtryk for Allan Mylius Thomsens udlægning af byudviklingen.  Han ser moskeerne »som et klart billede på, at islam vokser i Danmark«. »Jeg er ikke så bekymret for det med antallet af kirker. Jeg er mere bekymret for, at islam vokser i styrke,« siger han: »Det må vi så forholde os til. Men jeg synes, at islam grundlæggende mangler at vise, at den vil noget positivt i forhold til den vestlige verden, og jeg mangler stadig at få svar på, om der findes en særlig variation af islam her i København, der arbejder for ligestilling og andre vestlige værdier.  Jeg kan godt være bekymret for, at nogle af de værdier, der kendetegner islam, er med til at presse de værdier, vi holder af i vores København. Altså frisind, at der er plads til forskellige holdninger, og at mænd og kvinder er lige meget værd.«.    Beskedne moskeer   For DF-borgmesteren handler det om at værne om »værdierne her i København«. Han tager afstand fra, at nogle svømmeklubber i nogle svømmehaller dækker bl. a. vinduer til og udelukker mænd, så muslimske piger kan svømmetræne. Han tager også afstand fra, at flere institutioner undlader at servere svinekød for børnene af hensyn til deres tro. »Jeg forstår ikke, hvorfor vi accepterer, at nogle mænd ikke vil sende deres piger og kvinder til svømning, medmindre der bliver dækket af. Det er da et tilbageskridt for frisindet i denne by,« siger han: »Der er ingenting i vejen med den muslim, der møder på arbejde hver morgen og inden da smører en madpakke til sit barn. Problemet opstår først, hvis vedkommende stiller krav til institutionslederen om særlig mad og så forventer, at kommunen løser det.« Carl Christian Ebbesen har allerede medddelt, at han ikke møder op til den snarlige åbning af en moske på Rovsinggade på Nørrebro. Han har »ingen planer om at stå sammen med eksemiren fra Qatar og blåstemple« moskeen. Det samme gælder moskebyggeriet på Vibevej, også på Nørrebro.  »Men det er ikke ensbetydende med, at jeg ikke vil komme på besøg senere for at se, hvad det handler om,« siger han.  Imam Naveed Baig lavede sidste år i forbindelse med et dialogprojekt mellem kirker og moskeer på Vesterbro en rapport, hvori han kort beskriver moskeerne. Ifølge ham er det »praktiske moskeer«, som er »tilpasset livet i storbyen«. »De er forholdvis små og beskedne og ikke særlig synlige. Det er ikke, fordi de gemmer sig. Det hænger sammen med de økonomiske vilkår, der var, da de blev grundlagt,« siger han.  Ifølge imamen er en moske som den på Amerikavej dog en undtagelse.  »Der er gjort meget ud af den indvendig. Det afspejler formentlig, at menigheden er blevet mere velhavende med årene og i dag har penge til at gøre noget ud af den. Mange muslimer har indset, at det er her i Danmark, de skal blive boende, og derfor vil de gerne gøre noget mere ud af deres bedehuse,« siger Naveed Baig og henviser til de to moskebyggerier på Nørrebro.  Af rapporten fremgår det, at der »i stort set alle moskeer blev lagt vægt på de unges udfordringer«. »Alle moskeer udtrykte bekymring for, at de unge kunne havne uden for samfundet og arbejdede på at give dem et sundt alternativ, hvor troslivet var i fokus. I en af moskeerne blev der sagt, at man skulle passe sin skolegang for at blive gode borgere i Danmark. På nogle af moskeerne blev der arrangeret sportsaktiviteter for de unge, hvor moskeen var omdrejningspunktet,« står der.  ejs@berlingske.dk     Fakta: fakta     KIRKER OG MOSKEER   Kirker på Vesterbro: Enghave Kirke (Sønder Boulevard) Apostelkirken (Saxogade) Maria Kirke (Istedgade) Sankt Matthæus (Matthæusgade) Kristkirken (Enghave Plads) Eliaskirken (Vesterbro Torv) Moskeer på Vesterbro: Tyrkisk Islamisk Kulturforening (Valdemarsgade) DMGT, tyrkisk (Valdemarsgade) Moske Al Sunna, marokkanskpakistansk (Vesterbrogade) Madni-moskeen pakistansk (Amerikavej) Den Marokkanske Moskeforening (Vesterbrogade) Afghansk moske (Vesterbrogade).  Kilder: vesterbrobykirke. dk og »Rapport om besøgsrunde til moskeerne i Vesterbro Sogn«.  FORTÆLLING: Egentlig kendte Julie Thing ikke meget til Vesterbro.  Den 28-årige radio-journalist har boet på Nørrebro det meste af sit liv, men en af hendes bedste veninder er ærkevesterbroer og fik Julie Thing overbevist om, at det var her hendes næste lydvandring skulle foregå.  Torsdag 27. august er der premiere på lydvandringen, der er ni historier om alt fra pornobutikker, Mariakirken, den japanske restaurant Tokyo og toiletterne på Vesterbro Torv.    Små parallelsamfund   »Jeg opdagede hurtigt, at Vesterbro består af mange små parallel-samfund. At der er nogle netværk, hvor folk kender hinanden på kryds og tværs, og det var i det lag i løget, at jeg gerne ville undersøge, hvad der skete, og så er det jo magisk, at man bare kan stikke en mikron frem og så kommer historierne,« fortæller Julie Thing.  Vi møder hende hos ' tissemanden' på toiletterne på Vesterbro Torv, hvor en af historierne foregår.  »Jeg anede ikke, at der var et fællesskab hernede, og at toiletterne er så rene og pæne.  Der er stamkunder, der sidder flere timer om dagen og snakker med Michael, som arbejder her,« siger Julie Thing.    Dans for voksne voksne   Hun har også har lavet fortællinger om dansestedet Paradisco i Kulturanstalten.  »Mange steder i Kødbyen er for unge, men her er der altså voksne mennesker, der er oppe i årerne, sådan nogle som dig, som bare giver den gas og skal skifte tøj flere gange. Den historie kan man høre,« siger Julie Thing, der nu er endnu mere vild med Vesterbro.  »Der er mange fortællinger i bydelen, fordi der er så mange slags mennesker,« siger Julie Thing.  For at få adgang til fortællingerne, kan man gratis downloade ' Vesterbro Bag Facaden' på iTunes, og så kan man eksempelvis høre en fortælling om Mariakirken, mens man sidder i kirken eller står udenfor og betragter bygningen.  Eller man kan besøge pornobutikken i Istedgade og få historier herfra.  Vesterbro Lokaludvalg har støttet med 40.000 kroner.  Vesterbro består af mange parallel-samfund med små netværk, hvor folk kender hinanden på kryds og tværs.  JULIE THING, radiojournalist.  Istedgade Møntvask, Istedgade 45  Torsdag 27. august klokken 18  Lydvandringer af Julie Thing.  Det er ikke for meget sagt, at der er et eller andet særligt med Vesterbro. Hvordan skal der beskrives? Udtrykket fra den tyske besættelse af Danmark fra 1940 til 1945 " Istedgade overgiver sig aldrig" siger meget om det.  Vesterbro er helt sin egen.  Det kan - foreløbig - den jyske invasion af bydelen ikke ændre på. Ganske vist kan man undre sig over, når tilflyttere klager over natteliv og værtshuse. Hvad havde de tænkt sig? De er flyttet til Vesterbro.  Alligevel har Vesterbro fået en meget tiltrængt forskønnelse med gårdsaneringer, nye cafeer og grønne områder.  Et passende mix af byudvikling og gamle traditioner.  Indtil videre.    Drengene fra Vesterbro   Men skulle man have glemt, hvordan det var at bo på Vesterbro i tidligere tider - eller kommer fra provinsen og ikke kender en dyt til Vesterbros historie - så burde Peter Rye Vadmands " Drengene fra Vesterbro" være noget af et must at læse.  Her er 303 sider - sprængfyldt med hygge og gamle Vesterbro-historier.  Bogen er tillige illustreret med små, private (sort-hvide) fotografier fra forfatterens opvækst i en beskeden, to-værelses lejlighed i Flensborggade.  I soveværelset sov far og mor og to børn - i andre af lejlighederne endnu flere. Det var dengang, at det var helt almindeligt, at hele familien var samlet i en to-værelses - også far, mor og tre-fire børn. Lokum i gården.  Sådan var det. Små forhold.  Men prøv at spørge dem, der boede der - de havde det godt, og det var her, at det legendariske sammenhold på Vesterbro herskede overalt.    Pengene var små   Ja, farmand var ofte fordrukken.  Ja, der var megen arbejdsløshed.  Ja, pengene var små. Ja, der var børn, der ikke fik den samme uddannelse, som fra den fine familie i Hellerup.  Men mange ville ikke have undværet den opværkst. På Vesterbro.  Som i Flensborggade, hvor Peter Rye Vadmand voksede på.  Farmand hed Frank og var maler. Senere blev han politibetjent og tilknyttet Svendsgades politistation.  Mutter hed Tove og var uddannet i en skotøjsbutik. Og lillebror hed Falck.  Peter Rye Vadmand fortæller om livet på Vesterbro under besættelsen. Senere flyttede familien til lidt bedre forhold i Lyrskovgade, hvor også den nok så kendte politiker Ritt Bjerregaard voksede op.  Herfra så den lille Peter festfyrværkeriet i anledning af Tivolis 100 års fødselsdag fra familiens køkkenvindue.    Tyskvenlig nabo   Om familiens tyskvenlige nabo. Om den tyske kanon, der var opstillet på Enghave Plads, så den kunne skyde ned gennem hele Istedgade.  Tak skal du ha'  Men også om den traditionsrige flæskesteg, der trods besættelsen blev hentet fra den store stegeovn hos bageren i Flensborggade og spist med knasende flæskesvær, rødkål og sauce juleaften.    Café Enghavehus   Forfatteren fortæller om butikkerne i kvarteret omkring Flensborggade: Om Den Blå Butik, der solgte alt muligt, bl. a. tøj, om sodavandsfabrikken Krystal, Café Enghavehus og meget mere. En del om besættelsen, bl. a. det uhyggelige clearingsmord, som tyskerne foretog på Thorvald Johannes Andreas, der blev skudt i døren til skrædderforretningen i Flensborggade 32.    Juletræsfester   Den dag i dag holder foreninger, boligselskaber og andre organisationer juletræsfester for børn, selv om disse fester er ved at gå af mode i takt med, at der kommer flere og flere børn til byen, der ikke fejrer jul.  Men Peter Rye Vadmand husker sine barndoms juletræsfester hvilket mange af hans jævnaldrende helt sikkert også gør.  Peters jul bestod således også af politiets juletræsfester for familierne til betjentene.  Festerne blev holdt i Studenterforeningens lokaler i den store bygning på H. C. Andersens Boulevard.  I bygningens store sal elskede ungerne at glide ned ad det store egetræsgulv, hvor der også var placeret et kæmpe juletræ.  Der var musik og dans, og Peter Vadmand husker, at børnene bl. a. skulle danse med deres mødre under festen.  Der var julemand og godteposer -især var appelsinerne populære. I dag gider børnene knap røre dem..  Der var også juletræsfester i Folkets Hus på Enghavevej, skriver Peter Vadmand bl. a.    Tivoli-Garden   Og så kom forfatteren også med i selveste Tivoli-Garden -lidt af en præstation i en tid, hvor der mødte 250 drenge fgrem til den ålige optagelsesprøve, hvor der kun skulle bruges 20 drenge.  Kapitlet om Tivoli-Garden giver et godt indtryk af livet i den populære garde, hvor Peter Vadmand bl. a. var faneløjtnant og kom på rejser i ind-og udland.  Han var bl. a. med til en minderig koncert i Ålborg med deltagelse af daværende statsminister, socialdemokraten H. C. Hansen og den italienske verdensstjerne Caterina Valente.  Men læs selv bogen -den er hyggelig for alle, der er interesseret i Vesterbro og lidt Københavner-historie.  " Drengene fra Vesterbro Peter Rye Vadmand Turbine Forlaget 303 s./ Kr. 249,-.  -Vi vil vende udviklingen med det faldende medlemstal i folkekirkerne på Vesterbro, siger Jens Andersen, som er formand for Vesterbro Bykirke.  Samtidig erkender han, at det handler om at spare. Man prøver med det nye initiativ at skabe mere kirke for færre penge.  Men det er ikke lykkedes for Vesterbro Bykirke ifølge Eliaskirken på Vesterbro Torv.    Mindre -og dyrere kirke   -Det endte med at blive mindre kirke for flere penge, siger menighedsrådsformand Lars Balslev. Eliaskirken har været med i Vesterbro Bykirke i fire år, men vælger nu at sige fra over for den store kirkefusion.  Man har haft en oplevelse af, at der er blevet brugt for mange ressourcer på administration samtidig med, at der har været aktiviteter, man ikke kunne stå inde for, siger Lars Balslev.  Flere aktiviteter Tanken er nu at øge det faldende medlemstal gennem nye aktiviteter. Her tænker man på nye gudstjenestesformer, ungdomskirke og diakonalt samarbejde. Der skal også være mere fokus på kommunikation, siger Jens Andersen.    Nye kirkebyggerier   Fra budgetudvalget melder provst Gert Blak Mogensen, at der ikke skal ske besparelser før i 2014. Der skal dog skaffes midler til køb af grund og til opførelse af en ny kirke i Sydhavnen og Ørestaden.  Derfor skal midlerne omfordeles mellem provstierne. Nu er en analysegruppe i gang med at vurdere behovene for omfordelingen, så man på det grundlag kan forhandle budgettet for 2014 på plads.  Men først skal ligestillingsog kirkeministeren godkende nedlæggelserne, siger Gert Blak Mogensen.    Profilen bevares -For Apostelkirkens   -For Apostelkirkens vedkommende er det vores opfattelse, at vi var for små til at kunne fortsætte som selvstændigt sogn, og at det ville være lettere for os at bevare og udvikle vores profil i et stort sogn med mange forskellige aktører end i er mindre sogn med få aktører, der let kommer til at rivalisere, siger Niels Nymann Eriksen.    Menighedsrådsvalg   Vesterbro Sogn har af Ministeriet for Ligestilling og Kirke fået tilladelse til at fravige den kirkelige lovgivning på en række punkter. Fravigelserne skal bl. a. lette styringen af det store sogn og sikre en god balance mellem medlemsdemokrati og professionel ledelse.  Der vil blive afholdt menighedsrådsvalg den 13. november for det nye stor-sogn.  Kandiatlisterne ligge på hjemmesiden for Vesterbro Bykirke.  Og man kan stadig nå at melde sig som stedfortræder til det store menighedsråd for den fusionerede bykirke.    Det nye sogn i tal   Folketal: 37.727 Medlemstal: 20.965 ( 56 pct.) Antal valgte menighedsrådsmedlemmer: 25 Antal præster: 12. Antal faste medarbejdere i øvrigt: 28. Årligt budget: ca. 25 mio.  Antal kirkebygninger: 8 - planlægges reduceret til 5.  Følgende sogne indgår i det nye sogn: Maria, Gethsemane, Apostel, Absalons, Sct. Matthæus, Krist og Enghave.  CARLSBERG: Vesterbro Lokaludvalg kan ikke helt genkende den byplan, som Carlsberg Byen fremlagde i 2009, hvor visionen for en kommende bydel var en blanding af boliger, erhverv, kultur og fritid.  Carlsberg Byen har netop opsagt samarbejdet med blandt andet Klatreskoven, Dansehallerne og Tap 1, og der er heller ikke udsigt til åbne byrum, som var beskrevet i den oprindelige vision.  Til gengæld kommer der 600 nye almene boliger, og det glæder lokaludvalget: »I udgangspunktet er det fint med flere boliger, men det første udkast tilbage i 2009, var mere kultur og byrum, og det ser vi ikke i det nye tillæg til lokalplanen,« siger formand for Vesterbro Lokaludvalg, Thomas Warburg.  Lokaludvalget har på sit seneste møde debateret udviklingen af Carlsberg og er især frustreret over den manglende kultur, ligesom der i de seneste uger har været kraftig kritik af netop det faktum, at Carlsberg Byen har opsagt samarbejdet med Tap 1, Dansehallerne og Klatreskoven, som skal finde andre steder at forsætte sine kulturinstitutioner.    Gødet kulturen   Det har hele tiden været meningen, at de institutioner var midlertidige, men det undrer alligevel formanden for Vesterbro Lokaludvalg, at kulturen er på vej ud af Carlsberg.  »Det er dem, der har gødet jorden til, at Carlsberg er et attraktivt område at bygge på, og det undrer os, at Carlsberg ikke har planlagt flere kulturinstitutioner.  I forvejen er der pres på resten af Vesterbro, og vi frygter, at der bliver endnu mere tryk på, når de nye beboere på Carlsberg skal bruge Vesterbros faciliteteter. Det er som om, at Carlsberg Byen ikke længere er en del af Vesterbro,« siger Warburg.  Jens Nyhus forstår godt frygten for, at kulturen forsvinder, men forsikrer, at der er planlagt flere kulturtilbud, når Carlsberg Byen er udbygget.    Del af København   »Vores mål er, at vi skal være en del af København og ikke lukke os om os selv, og derfor er vi også i dialog med kulturinstitutioner.  Vores samarbejde med Dansehallerne og Klatreskoven har vi været glade for, men de har også haft fordelagtige lejekontrakter, men det er da rigtigt, at de har været med til at brande Carlsberg Byen,« siger Jens Nyhus, der understeger, at der i byggeriet af Carlsberg Byen er udlagt flere lokaler til kultur.  Hvilken form er dog endnu uvist, men der er forhandlinger, og som Nyhus siger: »Kultur er jo mange ting«.    Ændre i rammeaftalen   Teknik-og Miljøudvalget vedtog for nylig en startredegørelse forud for næste tillæg 6 til lokalplanen, der skal danne ramme for byggeriet.  Her fremgår det, at Carlsberg Byen ønsker at øge etagebyggerierne på nogle bygninger -dog i alt kun seks etager.  Det bekymrer lokaludvalget.  »Vi oplever, at det bygherren siger til borgermøder ikke er det samme, som de charmer politikerne med, og så søger de om dispensation til at bygge højere,« siger Warburg.  Den kritik afviser Jens Nyhus.  »Vi bygger ikke mere end de 600.000 kvadratmeter, som vi har fået lov til i lokalplanen, men der sker jo løbende ændringer i samfundet, der gør, at vi som bygherre er nødt til at tilpasse byggerierne i forhold til lejlighedernes størrelse,« siger Jens Nyhus med henvisning til, at Carlsberg Byen fremadrettet bygger mindre lejligheder.  Carlsberg Byen forventes at være færdig om otte-ti år.  FREMAD: Så er vi kommet ind i et nyt år. Det er en anledning til at kigge fremad mod de kommende opgaver, men for os også en anledning til at komme med en opfordring til Vesterbro: Lad os tale mere sammen i 2011! Vesterbro Lokaludvalg skal samarbejde med bydelens borgere.  Ellers giver vores arbejde ikke mening. Vi skal opfange signaler og udfordringer, som vesterbroerne har brug for en hjælpende hånd til. Vi skal være bindeleddet mellem borgerne på Vesterbro og politikerne i Borgerrepræsentationen.  Vi skal kunne gøre opmærksom på, hvor der er brug for en politisk indsats i bydelen. Vi tager den opgave meget seriøst.  Lokaludvalget er i forvejen bredt sammensat med folk fra Vesterbros forskellige foreninger, brugerbestyrelser, interessegrupper og politiske partier.  Det giver os et godt indblik i, hvad der sker i bydelen. Men vi må også erkende, at vi ikke kan have øjne og ører over det hele. Derfor vil vi gerne i denne nytårshilsen endnu en gang byde vesterbroerne op til dans: Spørg os, brug os, stil krav til os.  Det er som sagt derfor, vi er her.  Lokaludvalgsmøderne er åbne for alle borgere. Kig gerne forbi og se, hvordan vi arbejder med Vesterbros mange forskellige udfordringer. Vi har desuden også tre fagudvalg, hvor vesterbroere kan deltage direkte i arbejdet. Vi har et Social-og Sundhedsudvalg, et Teknik-og Miljøudvalg og et Kultur-, Fritids-og Børneudvalg. Her sidder folk med særlig interesse og indsigt i de særlige fagområder, og der er også plads til DIG! Du kan se både Lokaludvalgets og de tre fagudvalgs mødetider på vores hjemmeside www.vesterbrolokaludvalg.  kk.dk Vi ønsker alle vesterbroere et godt nytår og glæder os til endnu mere dialog og samarbejde med jer i 2011.  Det er mere end ti år siden, værtshuset Café Jernstangen på Istedgade langede den sidste øl over disken. I stedet skænker baren Malbeck nu gourmetvine fra nære og fjerne himmelstrøg.  Ejerskiftet er blot et ud af mange eksempler på, at københavnerkvarteret Vesterbro ikke er, hvad det har været.  Siden midten af 90erne er mange lejligheder blevet dobbelt så store og markant dyrere.  En del beboere er flyttet - frivilligt eller ufrivilligt - mens andre, der har råd til de nye kvadratmeterpriser, er kommet til.  Nogle af tilflytterne kommer nu til orde i kortfilmen »Vesterbro - den hippeste bydel«, der er nummer to i en serie, som skal skabe dialog mellem gamle og nye vesterbroere. De bliver beskyldt for lidt af hvert, tilflytterne.  Hipsterne. Børnefamilier, der vil have mangfoldighed - lige indtil det går ud over deres nattesøvn. Jyder med rige forældre, der har købt en lejlighed med skattefordele, mens priserne drøner op i et leje, hvor andre har svært ved at være med, og bydelens højt skattede mangfoldighed langsomt forsvinder.  Antropolog Tina Gudrun Jensen står sammen med filmmand Jesper Lambæk bag produktionen, der blev vist første gang i går til et åbent arrangement, og som kan ses flere gange i løbet af denne uge. Den er en del af projektet »Vesterbro - hvem er du og hvor går du hen?«, og målet er blandt andet at skabe dialog mellem de nye og gamle indbyggere.  »Især pressen har en tendens til at male et billede af Vesterbro som en bydel, der er blevet ødelagt af det pæne. Derfor vil vi gerne illustrere de mange forskellige typer mennesker, der bor og færdes på Vesterbro, så diskussionen ikke bliver sort/ hvid,« siger Jesper Lambæk, der sammen med Tina Gudrun Jensen har sat Berlingske stævne ved Otto Krabbes plads. Engang et råt område, hvor pusherne holdt til, mens det i dag er stedet, man lufter hund, hænger ud med vennerne eller slapper af på bænken ved springvandet med udsigt til Dannebrogsgades farvestrålende facader.  De bor begge på Vesterbro, og den ene, Jesper Lambæk, er selv flyttet til for få år siden.  »Jeg boede her som ung, men flyttede på landet med mine børn. Jeg vendte tilbage for fire år siden, så jeg er på sin vis tilflytter. Siden jeg kom hertil i anden omgang, er jeg begyndt at føle, at jeg skal skamme mig over, hvor fedt jeg synes, her er,« konstaterer Jesper Lambæk, der husker, hvordan han som studerende boede på 5. sal til 700 kroner om måneden.  »Der var stort set altid junkier, eller der lå brugte kondomer efter en prostitueret, der lige havde haft en kunde. Der var ingen varme.  Der var havnearbejdere, der råbte og skreg i gården. Så der var ingen diskussion om, at der skulle gøres noget. Mange - også af de gamle beboere - mener, at byfornyelsen var nødvendig, men den havde sin pris. Selv om det ikke er med vilje, er vi tilflyttere med til at trænge de oprindelige beboere væk,« siger han.  Filmen består af klip med forskellige tilflyttere - fra den forretingsdrivende til børnefamilien. De forholder sig til emner som »rigmandsghetto« og »mangfoldighed«. Vesterbros image som endda meget hipt bliver også drøftet. I sommer blev bydelen fremhævet i rejseguiden Lonely Planet som et af de ti hippeste kvarterer i verden. Det gør den, fordi folkene bag guiden mener, at Vesterbro stadig har kant til trods for den store tilstrømning af mennesker. Værnedamsvej, ølbaren Mikkeller i Viktoriagade, Kødbyen og en kaffebar på Sønder Boulevard, der frem til byfornyelsen var plaget af tung trafik, fremhæves som særligt hippe steder.  Da vi lægger vejen forbi, spiller et par unge mænd med kasketter bordtennis på den brede græspassage, der adskiller kørebanerne, mens andre praktisk talt ligger ned og drikker deres kaffe.  »Stort set alle de medvirkende tilflyttere fremhæver Vesterbro som et kvarter med masser af nærvær og naboskab, som de ikke har oplevet andre steder. Samtidig bekymrer de sig om flere prisstigninger, der risikerer at gøre kvarteret for ensartet,« siger Tina Gudrun Jensen.  Den bekymring deler mange af de gamle vesterbroere, der blev interviewet til den første film, »Vesterbros forandring«. Den indeholdt flere kritikpunkter af tilflyttere.  »Hvorfor er de ikke bare blevet ovre i Jylland - der har de da masser af grønne områder? Der har de hele marker, de kan løbe rundt på.  Men komme og ødelægge vores stenbro - det kan jeg ikke se nogen mening i,« påpegede en kvinde som kommentar til børnefamilier, der efterspørger bedre grønne områder. En anden frygtede, at Vesterbro bliver det nye Christianshavn eller Hellerup: »Vi mangler lige kystlinjen.  Men den har vi jo nede ved Fisketorvet, hvor man kan padle«, ligesom der kom en hentydning til de mange baristaer, der brygger mokka: »Jeg forstår ikke, hvordan der kan blive drukket så meget kaffe.« Ved Halmtorvet passerer vi stofindtagelsesrummet H17, der åbnede sidste år.  »Det her er jo også Vesterbro, og det er faktisk blevet hårdere i denne ende,« konstaterer Jesper Lambæk.  »Samtidig er man gået fra heroin til kokain, og globaliseringen har ramt, så vi får også verdens problemer til Vesterbro. Der er mange flygtninge og indvandrere, der bedøver sig selv, og andelen af hjemløse er blevet langt større. Forskellen mellem rig og fattig er jo enorm her på Vesterbro,« siger han.  »De gamle vesterbroere er faktisk mere rå over for eksempelvis hjemløse og især romaer.  Mange af de nye, som vi har talt med, ser det som en del af kvarteret, at de også er der, og de sætter pris på de hverdagsinteraktioner, der kan være med eksempelvis hjemløse. Det kom faktisk bag på os, at folk talte om forskelligheden som noget meget vigtigt,« siger Jesper Lambæk, mens vi træder ind i Kødbyen, som i dag er et af kvarterets store attraktioner.  På turen op ad Istedgade er det svært ikke at komme til at nynne Peter Bellis gamle traver om den til alle tider begivenhedsrige gade. Spørgsmålet er, om den stadig er et sted med »Bøhmænd og skaller, musik og rabalder«, som han synger.  Grønthandleren i nr. 36 har drejet nøglen om. I stedet er Vesterbros Originale Burgerrestaurant fra 2012 rykket ind. Naboen - stripbaren Doll House - holder dog stadig fanen højt med en facade, der ikke er til at tage fejl af.  »Jeg har hørt, at nogle betaler 25.000 kroner om måneden i leje for et butikslokale,« siger Jesper Lambæk.  Men det betyder ikke, at Istedgade har overgivet sig helt, hvis man spørger de to.  »De gamle beboere talte om Istedgade som et sted, hvor man hang ud, mens spritterne tog sig af éns unger, og man havde en snak med den prostituerede. Der var også en stærk tradition for, at man gik ned fra de små lejligheder og satte sig for at sludre med andre. Den slags interaktioner er der stadig,« siger Jesper Lambæk og tager plads på en af de mange bænke, der står på fortovene, som er blevet en del bredere end i gamle dage.  »Hvis du ser på Istedgade, er der masser af bænke. Også uden for de nye butikker. Det giver netop mulighed for at hænge ud, og det er noget af det, der er ført videre i byplanlægningen.  Men der er også en anden sjov detalje.  Selv i de nye butikker køber mange på klods.  Så den tradition er også ført videre fra før i tiden,« siger Tina Gudrun Jensen.  kais@berlingske.dk   »Der var stort set altid junkier, eller der lå brugte kondomer efter en prostitueret, der lige havde haft en kunde.  Der var ingen varme.«.    Fakta: Se filmen om Vesterbro   11. oktober uKirke, Dannebrogsgade 53 kl. 19-21 12. oktober H15 Scene, Halmtorvet kl.  18-20 Fri entré »Vesterbro - den hippeste bydel« er den anden af en serie film om Vesterbro. Den første, »Vesterbros forandring«, blev vist sidste år. De er begge en del af projektet »Vesterbro - hvem er du og hvor går du hen?«, som er støttet af erhvervsdrivende og kulturaktører på Vesterbro. Efter planen skal der produceres fire film. De første to vises i biografen Vester Vov Vov 10. oktober.    Hvad mener i om Vesterbro?     François Eric Grodin   Bor på Østerbro. Åbnede i 2015 antikvariatet »Ord til andet« i et tidligere bordel i Eskildsgade. I dag er det også et galleri. Er Vesterbro mangfoldig? »Sammenlignet med Østerbro er Vesterbro ekstremt mangfoldigt. Der er etnisk og social mangfoldighed. Der er selvfølgelig sket en voldsom gentrificering, fra dengang jeg voksede op. Hvis jeg tænker på Vesterbro, da jeg var barn, ved jeg ikke engang, om det var et sted, jeg turde eller måtte komme. Det var noget med neonlys, frække damer og farlige mænd. Den her ende tæt på Halmtorvet har jo været benhård med bordeller og lyssky affærer - det samme med Kødbyen. Skelbækgade og Halmtorvet kom man jo ikke på. Nu er Kødbyen blevet ét stort party - hvis man sætter det lidt på spidsen.« Hvad er det bedste ved Vesterbro? »Den måde, man taler med hinanden her i gaden, hvor jeg har kontor, har virkeligt gjort indtryk på mig. Jeg betragter det som en landsby i byen, hvilket jeg ikke har oplevet andre steder i København. Det kunne have noget med historien at gøre, at det var et sted, hvor man blev nødt til at passe lidt på hinanden. Der var stor befolkningstæthed, man havde færre økonomiske og sociale ressourcer, og de, der havde, passede måske på de andre. Det er bare et gæt, men det kan godt være en arbejderkultur, der har overlevet med en vis    Trine og Mette Friis   Tilflyttere fra Jylland. Har boet på Vesterbro i tre år i en lejlighed, som familien har investeret i. Hvorfor valgte I Vesterbro? »Jeg syntes, Vesterbro var det mest tiltalende. Blandt andet fordi vi havde på fornemmelsen, at det var her, det skete. Vi bor tilmed på en stille vej, Godsbanegade, samtidig med at der er nogle grønne områder i nærheden. Det, tror jeg, er meget tiltalende for et par jyder som os. Det er også et rart sted at bo med mange venlige mennesker. Jeg synes, bydelen er mangfoldig, men jeg forestiller mig, at det kommer til at ændre sig. Det bliver mere og mere og mere hipt, og nogle mennesker forsvinder i den proces.« Det er ikke alle, der er glade for tilflyttere. Hvad mener I om det? »I den første film (med gamle vesterbroere, red.) var nogle af dem lidt negative. Det hele ser selvfølgelig anderledes ud fra deres synsvinkel, men de var lidt mere stride, end jeg havde troet. Jeg troede, det var en del af sjælen på Vesterbro, at man syntes, det var okay, at alle er her. Men jeg forstår godt, at mange er bekymrede for de voldsomme prisstigninger. Hvis det bliver meget dyrere, er der mange, der slet ikke har lyst til at bo i bydelen længere, og det er jo ikke det, vi ønsker.«    Sussi Røjgaard, Troels Davis og Nora Davis   Har boet i en lejelejlighed på Vesterbro de seneste fire år. Hvorfor valgte I Vesterbro? »Det kunne egentlig lige så godt have været en anden bydel. Nu hvor vi bor her, er vi rigtigt glade for at være her. Her er en lidt familiær stemning - det har jeg ikke oplevet andre steder. Jeg er selv vokset op i byen. Jeg kunne godt tænke mig at blive på Vesterbro, men er desværre nok nødt til at se i øjnene, at vi på et tidspunkt skal have mere plads. Vi bor i en toværelses nu. Sandsynligheden, for at vi får råd til at blive boende, er minimal. Og det, synes jeg, er ærgerligt - også for den dynamik, der er på Vesterbro - at det kræver en indkomst, der siger spar to, at leje noget her.« Hvad tænker du om Vesterbros image som hipt? »Vesterbros image som hipt er blevet kendetegnende, ligesom Østerbro hat fået den vibe, at det er lejlighedernes villakvarter. Jeg tror, at folk flytter hertil, fordi de godt kan lide den mentalitet, her er - fordi det er hipt. Men med prisstigningerne risikerer vi at miste den mangfoldighed og charme, som hipsterne blev forelsket i til at starte med.«  Hun voksede op langt ude på landet, i den lille by Byrsted i Nordjylland - og hadede det.  - Jeg følte, at jeg var langt væk fra det hele og gik glip af livet, husker Mascha Vang, der de seneste år har levet i orkanens øje i København og er kendt fra blandt andet 'Paradise Hotel', TV2 Zulu, Mandebladet FHM og DR's dab-kanal P5000.    I dag bor hun i en stor, treværelses lejlighed midt på Vesterbro og lever det liv, hun som barn bare kunne drømme om:    Vild med fotos   - Allerede dengang fantaserede jeg om at leve et ægte blondineliv. Mine forbilleder var kvinder som Marilyn Monroe og Pamela Anderson. Den der aura af stjernestøv og glamour har altid tiltrukket mig, og gør det stadig.  Det bærer lejligheden i høj grad præg af. Alt er indrettet i tjekket sort og hvidt. Og med masser af blondine-fotos på væggene.   - Jeg er ikke så meget til malerkunst. Jo, det skulle lige være Kristian von Hornsleth, der jo har brugt Pamela Anderson på flere af sine malerier. Ellers er jeg mest til foto. David La Chapelle er min favoritfotograf - også han er kendt for sinde sexede blondinebilleder.   Selv har Mascha været model på forsiden af danske mandemagasiner som FHM og M!. Ligesom hun én gang er blevet tilbudt et job for amerikansk Playboy.   - Det gik desværre i vasken, hvilket var min egen skyld. Jeg havde travlt i den periode og tænkte, at vi kunne udskyde fotosessionen til senere. Men i mellemtiden ændrede den amerikanske regering reglerne, så man nu skal have et greencard for at arbejde som model derovre.     Nyder tid alene   For tiden laver Mascha ikke så mange fotografier, men er travlt beskæftiget med at lave programmer for DR P5000 og Pirattv.   - I det hele taget kan jeg godt mærke, at jeg er blevet 30 år. Min kæreste, racerkøreren Nicolas Kiesa, bor jo i England, så i hverdagen slapper jeg af efter arbejde. Og nyder at tilbringe tid herhjemme alene. Du kan sige, at der er faldet mere ro på. Nu vil jeg hellere dyrke hjemmelivet end fyre den af i byen.   sek@eb.dk  / Foto: Benjamin Kürstein    Citat    Jeg kan godt mærke, at jeg er blevet 30 år   En dag mødte jeg en midaldrende mand i korte bukser på Vesterbro.  Vi udvekslede nogle almindeligheder om bydelen, da han lidt ud af det blå sagde: »Vesterbro er jo på størrelse med Vejle«. Der er gået flere uger nu, og jeg har ikke kunnet glemme den sætning.  Der er mange steder i Danmark, som jeg slet ikke forbinder med Vesterbro, og et af dem er helt klart Vejle. Mente han befolkningsmæssigt? Eller mentalt? Det kunne også være i rent fysisk forstand.  Hvis Vejle lå på sin egen tektoniske plade, ville man så kunne placere den nogenlunde oven på Vesterbro? Nej, Vejle fylder langt mere, det er en ordentlig krabat. Hvor Vesterbro har en fast form med nogle klart definerede ' vægge', flyder Vejle ligesom ud. Ud over marker og enge og op ad skråninger og bakkedrag.  JEG HAR IKKE OPHOLDT mig længe nok i Vejle til at have en holdning til byen.  Når jeg lukker øjnene og tænker på Vejle, ser jeg som regel bare Allan Simonsen for mig. Jeg ser ham - Spurven fra Vejle - komme løbende i korte bukser, lille og lykkelig efter at have scoret for Danmark på straffespark.  Mit eneste personlige minde fra Vejle stammer fra byens banegårdshal i 1979. Jeg er fem år, og min far står inde i en telefonboks og taler i mønttelefon.  En mand i en jakke med åndssvage tern kommer hen og banker på ruden.  Først én gang. Så en gang til. Min far ignorerer ham, han taler jo i telefon. Da han har ringet af og forlader boksen, konstaterer manden udenfor, at »det tog sin tid«. Mig og min far fortsætter mod udgangen, og jeg har faktisk ikke opdaget, at der er noget under opsejling.  Men idet min far griber fat i dørhåndtaget, vender han sig mod den ternede jakke og råber »BONDERØV«, så det ekkoer i hele hallen.  Den lille episode har formet mig som menneske.  FORLEDEN KØRTE JEG med toget gennem Vejle. Himlen var blå, og det, jeg kunne se af byen fra vinduet, så kønt og grønt ud.  Igen dukkede Vesterbro op; hvis det hele en dag bare blev for meget, og Vesterbro trængte til rekreation, ville Vejle være et virkelig velvalgt sted for wellness og vandreture. Smukke, kuperede omgivelser, masser af frisk luft - og så lige ud til Vejle Fjord. Imens kunne Vejle rykke til Vesterbro og prøve af, hvordan det er at sidde i spænd mellem Fisketorvet, Tivoli og Frederiksberg Allé.  Det ville være en ingeniørmæssig bedrift og kræve et fuldstændig ekstraordinært planlægningsarbejde; huse, der skulle rives ned, gader, som skulle flås op, og mursten, der skulle registreres og nummereres for at blive fragtet med kilometerlange konvojer af lastbiler begge veje over Storebælt.  Der er næsten kun fordele ved projektet.  Vesterbros mange aarhushipstere ville for eksempel ikke have så langt hjem til mor og far i Beder, Odder, Tilst og Brabrand, hvor deres gamle værelse står, som de forlod det. Og hvad er der så i det for Vejle? FOR DET FØRSTE ville byen rykke helt op i toppen af hierarkiet i Trekantsområdet.  For det andet vil det booste turismen, som jo altid har fyldt meget i Vejle.  Men det har måske stået lidt stille, siden det landskendte traktørsted Trædballehus brændte ned i 1954.  Med kortere end et stenkast til København vil Vejle pludselig have Wonderful Copenhagens ekspertise at trække på, hvis der skulle opstå nogle kultur-og turismerelaterede kvabbabbelser.  Vejle bør rage Jelling-stenen og Legoland med sig til hovedstaden. Så står de godt i en eventuel forhandlingssituation med Region Hovedstaden.  oliver.stilling@pol.dk   Bilerne gasser op og sætter i bevægelse, da lyskrydset skifter til grønt.  De når dog ikke særlig langt, før de rammer endnu en lysregulering, hvor en vovehals drøner over for gult.  Accelerationen fra bilerne, klemten fra cyklisternes klokker og den prustende lyd fra de gule busser lægger sig som byens baggrundsmusik til byvandringen, som begynder ved Københavns Museum på Vesterbrogade.  Dagens guide, Daniella Maja Nahor Ssitou, er storsmilende og energisk, og hendes stemme når nemt ned til de deltagere, der står bagerst. Fra museumindgangens øverste trappetrin fortæller hun, hvordan København førhen bestod af en lille bykerne omringet af volde og demarkationsterræn, mens området uden for byen, hvor vi står nu, var marker og grønne enge med græssende kvæg. Et faktum, der virker meget fjernt, som vi står her på stenbroen og det eneste kvæglignende er de tohjulede jernheste.  »Vesterbrogade hed dengang Vesterlandevej og var en af indgangsvejene ind til København. Der var en livlig trafik, så det er altså ikke kun i dag, at man ser Vesterbrogade som stærkt trafikkeret,« forklarer Daniella Ssitou.  Bydelens mere promiskuøse rygte er der mange af deltagerne, som kender til, og der er heller ikke noget nyt i, at Vesterbro er et sted for fornøjelser.  »Alle de rejsende, som hver dag kom her, måtte stå i lange køer og vente på at komme gennem byporten. Det var ikke alle, som nåede inden for portene, før de lukkede ved midnatstid, og derfor byggede man små pavilloner til overnatning, og forlystelsesområder, hvor man kunne få en lille en,« fortæller Daniella Ssitou.  Man skal ikke tage mange skridt ned ad Vesterbrogade, før den første beværtning dukker op, og på Vesterbrogades mange sidegader opdager vi hurtigt, at der er fornøjelser for enhver smag.    Berygtet og berømt   Byvandringen tager os ned ad Abel Cathrines Gade, og den larmende trafik forstummer for en stund på den mindre sidegade. Her bruger vesterbrogenserne søndagen på at feje altanen, mens klassisk musik saligt strømmer ud ad et åbent vindue og spreder en dyb ro i det ellers livlige område. Få hundrede meter herfra ligger hovedstadens berømte og berygtede "red light district", Istedgade.  »Istedgade er jo kendt for alt fra narko til prostitution og sexbutikker, men området har gennemgået en større byfornyelse, og det har gjort, at Istedgade ikke kun er kendt for de ting - selv om det stadig finder sted - men også for trendy butikker og lækre caféer. Nu er det jo blevet et af de dyreste områder i København at bo i,« siger Daniella Ssitou.  Vesterbros popularitet er også nået uden for de danske landegrænser. For nylig har den amerikanske livsstilsside Thrilllist kåret bydelen til verdens fjerde mest hippe kvarter pga. den frie mentalitet blandet områdets beboere, samt de mange udbud af specialbutikker og spisesteder.  Som vi står der på Istedgade med solen i ansigtet og ser på de slukkede neonlys, er det svært at få øje på gadens mere dystre sider, men vi skal ikke gå langt, før den første gine, der holder en læderpisk, pryder et udstillingsvindue.  »Selv om det er blevet et populært sted at have adresse, slipper gaden altså ikke for sit ry. En gammel joke siger, at Istedgade er så lang, fordi der står en prostitueret i hver ende og trækker,« griner Daniella Ssitou, og deltagerne stemmer i med latter.  Vi krydser gaden i mindre grupper, når trafikken tillader det, og bevæger os i retning af Halmtorvet.  Solen kaster sine varme stråler på en mørkhåret kvinde, som sidder på en grøn plastikstol foran Tattoo Mik. Hendes krop er solbrun, dækket med røde og blå tatoveringer, og hendes ansigt er piercet. Hun taler med en anden kvinde, der har lys hud og ingen synlige malerier på kroppen. Forskelligheder er der mange af på disse kanter.  Halmtorvet var tidligere base for hovedstadens prostituerede, men i dag er det samlingspunkt for familier, unge og par, som f. eks. vil nyde økologisk mad og kulturelle oplevelser i blandt andet Øksnehallen.  »Halmtorvet var førhen kendt som et af Vesterbros hårde områder, men sådan er det ikke mere, og en af grundene er politistationen. Efter at den åbnede, rykkede det tidligere centrum for prostitution nogle gader væk. Men det er ikke forsvundet,« forklarer Daniella Ssitou.  En brugt kanyle ligger mellem brostenene ved siden af en åben indpakning fra et kondom og vidner om, at der stadig er grund til, at Vesterbro har fået sit ry. Ikke langt fra denne kendsgerning springer en pige på knap 10 år rundt i et springvand med en legesyg hund efter sig. Vesterbros beboere har indfundet sig med bydelens skavanker.  I sin opblomstringstid fra midten af 1800-tallet var Vesterbro også kendt for sin dårlige lugt og hygiejne, for da området gik fra at være mark til at blive brugt til beboelse, forsvandt den friske luft og de grønne arealer.  »Der var rigtig mange små fabrikker mellem bygningerne, og mange mennesker boede simpelthen i os og affald. Den tætte bebyggelse hjalp heller ikke, da den store koleraepidemi ramte i 1853. Her døde flere end 4.000 mennesker på Vesterbro alene,« siger Daniella Ssitou.    Rekreative områder længe leve   Vi går forbi Otto Krags Plads. Et af de nyere grønne områder, som er blevet etableret på initiativ af Vesterbros beboere i deres søgen på små by oaser. Grønt græs og velplejede træer danner rammen om området, som også byder på små murstensbænke, som forbipasserende kan sætte sig på og nyde freden.  »I tiden omkring 1950 begynder man for alvor at sætte fokus på vigtigheden af frisk luft og grønne områder, for statistikken siger, at på Vesterbro er der kun to kvadratmeter grønne arealer pr. indbygger,« fortæller Daniella Ssitou.  Da vi går på den lille grussti i Saxoparken bag.    Vesterbro for alle   Saxogade med de store træer omkring os, forstår vi vigtigheden af denne slags pusterum midt i den pulserende storby. Der er fred, og osen fra trafikken er langt væk. Der er opsat dekorative papegøjer skåret i træ langs stien, og til børnene er der små legepladser. Det var interessen for en grønnere opvækst blandt storbyens børn som medvirkede til, at parken blev etableret, da de gamle mellem-og baghuse blev revet ned i 1958.  »Jeg har boet på Vesterbro i 14 år, og jeg har aldrig vidst, at her lå en park,« siger en kvinde, som deltager på byvandringen forundret.  Og Saxoparken er for mange en velbevaret hemmelighed, men samtidig et godt billede på bydelens udvikling.  »Da mellem-og baghusene blev revet ned, plantede man græs og lavede toiletter i parken.  Desværre blev toiletterne oftere brugt af Vesterbros narkomaner, og den fik kaldenavnet "pusherparken".  Så man besluttede at fjerne toiletterne og i stedet skabe et miljø-og naturværksted for børn,« forklarer Katja Lange som er medlem af Vesterbros Lokaludvalg og har tilsluttet sig dagens byvandring.  Det lille værksted går under navnet Træstubben og er de lokales forsøg på at skabe grønne, rekreative områder på Vesterbro.  Vi forlader det grønne for igen at befinde os blandt Vesterbros tætte bebyggelse. Efterhånden som Københavns volde blev nedlagt, bosatte E flere arbejdere fra landet sig i de nye bykvarterer som Nørrebro og Vesterbro. Herfra kunne de let komme til arbejdet, f. eks. i Kødbyen eller på B&amp;W værftet på Refshaleøen, men de hjemlige kår var der ikke meget prestige over.  »De fleste arbejderfamilier bosatte sig i toværelses lejligheder med op til ni børn og to forældre.  Vilkårene var så dårlige, at man nogle steder også havde en natlogerende, som sov i køkkenet.  Typisk var der tilknyttet fem lokummer i gården, og de blev altså brugt af op til 36 familier,« fortæller Daniella Ssitou.  I dag har Vesterbro gennemgået en omfattende byfornyelse, hvor borgerne selv har været involveret.  I Eriksgade finder man eksempelvis solceller og et vaskeri, som benytter renset regnvand, og mange lejligheder er blevet slået sammen til større beboelse. Men der er også stadig spor efter det gamle Vesterbro, hvilket vi får syn for, da vi nærmer os den gamle skydebane, som er flankeret af en enorm middelalderlignende mur. Ved muren er der en åben dobbeltdør, hvorfra barnlig latter kommer os i møde.  »Var man blandt det finere borgerskab, kunne man anmode om medlemskab af skydeselskabet.  De holdt til i den bygning, som i dag er Københavns Museum, og så havde de ellers de her lange parceller gennem byen, som blev brugt til skydebane. Den største af dem kaldes stadig bare for "Skydebanen", men er nu omdannet til en stor offentlig legeplads,« forklarer Daniella Ssitou, da vi når den store borgmur, som markerer indgangen til den gamle skydebane.  Dobbeltdøren ind til legepladsen virker umådelig lille, når man ser den voluminøse mur, som skydeselskabet byggede for at afskærme for løbske kugler.  »Er det et karneval?« spørger en lille pige os benovet, da gruppens 140 deltagere skal bane sig vej gennem dobbeltdøren.  Legepladsen vrimler med familier på denne solbeskinnede søndag. Alle nationaliteter synes at være samlet om legen, og Daniella Ssitou forklarer, at den udtalte mangfoldighed heller ikke er ny på Vesterbro.  »Man ville gerne have nogle lidt bedre stillede borgere til at bosætte sig på Vesterbro, som jo ellers var arbejderkvarter, så der blev bygget boliger med bedre lejligheder og regler om, at børn f. eks. ikke måtte larme efter klokken otte. På den måde regulerede man folks måde at leve på, og gjorde det attraktivt for alle typer mennesker at flytte til Vesterbro,« fortæller hun og påpeger, at det til dels stadig er sådan i dag.  Vi passerer Freddys Bar på vejen tilbage til museet. Der lugter af cigaretter, og i vinduet står et lille skilt med inskriptionen "Dette er et rygerværtshus.  Ikkerygere er også velkommen". Få ord, som på en og samme tid er så sigende for bydelen: På Vesterbro er alle velkomne.  explorer@jp.dk   For nylig har den amerikanske livsstilsside Thrilllist kåret bydelen til verdens fjerde mest hippe kvarter.  Efterhånden som Københavns volde blev nedlagt, bosatte flere arbejdere fra landet sig i de nye bykvarterer som Nørrebro og Vesterbro.    Fakta: 3 OPLEVELSER PÅ VESTERBRO   Vesterbro er meget mere end Istedgade og Københavns Hovedbanegård. Københavns Museums guide Daniella Ssitou anbefaler tre oplevelser i den hippe bydel: Op på jernhesten: Vesterbro Lokaludvalg har udarbejdet tre cykelruter på Vesterbro, som alle kan følge ganske gratis. Hver rute har sit eget tema, så det er muligt at udvælge sine favoritstop. Oplev f. eks. industriens udvikling på turen fra Rådhuspladsen til Carlsbergbyen, eller nyd Vesterbros grønne oaser på en tur fra Skt. Jørgens Sø til Tippen. Til hver rute kan man hente en audioguide, som fortæller om de forskellige stop undervejs. Ruterne kan downloades som kort og mp3-fil på www.vesterbrolokaludvalg.  kk.dk Italien på Vesterbro: På en varm sommerdag findes der næppe noget bedre end en stor is. Endnu bedre er det, hvis isen er italiensk og fremstillet af rene italienske råvarer. Hos den lille isbutik SI på Skydebanegade får man Danmarks bedste italienske is. Butikkens ejere tager løbende kurser i italiensk iskunst og bruger kun råvarer fra Sicilien. Og det kan smages! Uden tvivl et meget vigtigt stop på Vesterbro.  SI Gelato: Skydebanegade 3, 1719 København V Læs mere på www.sicilianskis.dk Lopper på Halmtorvet: Københavns ældste loppemarked finder sted hver lørdag på Halmtorvet. Markedet har i år fejret sit 40 års jubilæum, men har dog kun befundet sig på Halmtorvet siden 2012. Førhen mødtes "lopperne" på Israels Plads ved Nørreport Station, men på grund af renovering er markedet altså rykket til Halmtorvet. Blandt de mange boder finder man alt fra antik kunst til tæpper og guldrandet stel.  Københavns Loppetorv: Halmtorvet, 1700 København V Hver lørdag fra april til oktober fra klokken 8.00-16.00.    OM BYVANDRINGERNE   Explorer har taget sine sidst skridt på byvandring, da dette er seriens sidste afsnit, men der er stadig masser af muligheder for at deltage i resten af sommerens gratis byvandringer. Københavns Museum Vesterbrogade 59 1620 København V Åbent alle dage fra kl. 10.00-17.00 Priser: 40 kr. for voksne, børn er gratis Gratis entre hver fredag Hjemmeside: www.copenhagen.dk Københavns Museum tilbyder gratis byvandringer fra maj-september. Det er muligt selv at deltage i byvandringen på Vesterbro søndag den 7. september, eller tage med på en af de andre ture frem til 28.  september. Byvandringerne starter hver søndag klokken 14.00. Læs mere om mødested og ture på Københavns Museums hjemmeside.  Rettelse: 30.08.2014  Forrige uge bragte Explorer en reportage fra Vesterbro og afsluttede således artikelserien om byvandringer. Her kom vi til at skrive Otto Kraghs Plads. Der skulle have stået Otto Krabbes plads. Vi beklager fejlen.  Fra Sokrates har vi lært, at samtalen kan sætte refleksioner i gang, og at vi alle har potentialet for ny indsigt og engagement i os. I kristendommen og i de kristne fortællinger får vi den samme refleksion sat i gang, når Jesus igen og igen udfolder, hvad det vil sige at være menneske.  Derfor er salonaftenerne et samspil mellem eksistentielle oplæg fra filoso-fien og teologien og samtalen, der sætter folk i gang med selv at reflektere og samtale om det, der nu er aftenens tema.    Gethsemane Kirke omdannes til et lille stykke Paris   I 2013 tog alle salonaftenerne udgangspunkt i Kierkegaards tænkning, men i år er det store begreber som længsel, dannelse, frihed, sandhed, forandring og skam, der skal tales om. Og scenen er altid den samme. Den gamle Gethsemane kirke på Vesterbro omdannes til et lille stykke Paris.  Gamle klunkemøbler, fransk salonmusik, rødvin &amp; ost, levende lys, velourlamper og de to oplæg fra undertegnede sognepræst Birgitte Kragh Engholm og filosof Anders Fogh Jensen, sætter gang i refleksionerne og samtalen. Efter oplæggene opfordrer vi folk til at sætte sig i små grupper af 3-4 personer og helst sammen med folk, de ikke kender, og så får de et spørgsmålsark, som de kan bruge, hvis de synes det er lidt svært at komme i gang. Det er helt afgørende for tanken bag aftenerne, at folk skal investere og bruge sig selv og deres egne refleksioner og erfaringer, og ikke bare lytte elle referere til andres tanker eller oplevelser.  Folk skal sætte sig selv i spil. Vi har alle oplevet at være til glimrende foredrag, hvor vi bagefter bare er gået hjem og har tændt for " Deadline" og så fusede alle de gode " vitaminer" fra foredraget ud og forsvandt i baggrunden. Derfor har vi sat nogle regler eller benspænd op for at tvinge deltagerne til at engagere sig i den dybe og personlige samtale.  Blandt andet må folk ikke sige man, men skal sige jeg, og derfor bliver de igen og igen med spørgsmålsarket opfordret til at give noget af sig selv og dele egne erfaringer og tanker.  Vores oplevelse er, at folk går fra salonaftenerne en lille smule forvandlet, oplyst, belyst og berørt.    Et rum, hvor samtale og dybde prioriteres   Sidste års salonaftener trak hver gang fulde huse. 90 nysgerrige, engagerede og samtalende deltagere talte sig igennem kærlighed, gentagelse, fortvivlelse og meget mere, og når aftenerne sluttede, blev mange hængende i den gode samtale. Og samtalen har hver gang været så intens, at vi ind under midnat har måttet sige, at nu var det altså slut og tid til at gå hjem.  Det har været tydeligt, at folk har været virkelig glade for den dybde, de har oplevet i deres samtaler, så de blev ved med at snakke.  Ja, faktisk var der et par, som fandt hinanden ved vores første salonaften.  De mødte hinanden den første aften, kom i samme lille gruppe, kom igen den anden salonaften og har været kærester siden.  Tanken bag salonaftenerne har været, at vi midt i en overfladisk x-factortid har oplevet, at der er et stigende behov for, at der også er rum, hvor samtalen og dybden prioriteres. Over-flade er godt, hvis vi skal underholdes, men hvis vi også skal vedligeholdes som mennesker, så skal der flere vitaminer på. Vi bliver i en fragmenteret og hurtig verden meget let utydelige og eksistentielt flade som fregner, så det er helt afgørende, også for at kirkens budskab skal have en jord at gro i, at de dybere overvejelser, refleksioner, spørgsmål og overvejelser prioriteres.  Folk går fra salonaftenerne en lille smule forvandlet, oplyst, belyst og berørt.  PÅ TVÆRS: Vesterbro Ny Skole har været en tur verden rundt. Skolen har gennem de sidste måneder bygget op til en uge med Temauge På Tværs, hvor 630 børn fra 0.- 10.klasse har været fordelt på 21 lande med hver to-tre rejseledere ( lærere), og skolebygningen har været inddelt i kontinenter.  »Vi har gennem Temauge På Tværs, hvor vi blander store og små elever, ønsket at øge børnenes indsigt i udvalgte lande samtidig med, at fællesskabet bliver styrket på tværs af årgangene. Lærerne har arbejdet i grupper af 2-3 lærere om hvert land, og de har teamet op med kolleger, som de ikke normalt samarbejder med. Det har skabt god dynamik at blive udfordret, og det er jo altid en fornøjelse, når mennesker ser hinanden,« siger skoleleder Susan Egehoved.  Miro går i 4. klasse og har haft en sjov og spændende uge: Det har været sjovt at møde andre, end dem man går i klasse med til dagligt. Især dem fra 10. klasse,« siger Miro.  Stina Bogetoft er lærer i 10. klasseafdelingen og har ikke erfaring med at undervise små børn. Hun fortæller: »Pludselig er man på et land med 30 børn i alderen 6-16 år, og som udskolingslærer skulle jeg lige lære, at det tager lang tid for en 6-årig at klippe efter en streg. Men de små har godt nok været modige: Når de har haft brug for hjælp til en opgave, har de bare spurgt en af de store - og de store har samtidig taget stort ansvar for deres små rejsekammerater.  Skolebestyrelsesformand, Anette Dybdal Fenger, har i en uge skulle aflevere sine børn til ukendte lærere og i andre lokaler end de sædvanlige, men det har ikke været et problem.  »Lærerne har gjort meget ud af, at børnene fulgtes med 3-4 kammerater fra klassen, og der blev afholdt en besøgsdag, så de kendte deres rejsefæller og rejseledere, inden temaugen gik i gang.« Anette Dybdal Fenger har i løbet af ugen også observeret, hvordan små børn pludselig hænger om halsen på store børn - og får lov til det. " De har fået noget sammen, som strækker sig langt ud over det faglige,« siger Anette.  Torsdag den 7. marts var der temaugeafslutning for alle skolens børn, forældre, bedsteforældre og andre nysgerrige.  Antallet af narkomaner på Vesterbro er faldet. Sidste år blev der færre narkomaner i området omkring Hovedbanegården og Mariakirkeplads, fastslår Københavns Politi i sin virksomhedsberetning for 2004.  »I forhold til for 10 år siden er antallet af gadenarkomaner og gadepushere faldet. Byfornyelsen har eksempelvis haft den effekt, at det skarpe hjørne på Absalonsgade, hvor der tidligere var et stort narkosalg og prostituerede, overhovedet ikke eksisterer længere,« siger politikommissær John Andersen fra Station City på Halmtorvet.     Flere anmeldelser   Men selv om der overordnet er færre narkomaner, henvender beboerne sig i højere grad til politiet med klager.  »Lokalbefolkningen er blevet meget hurtig på aftrækkeren i forhold til at anmelde problemerne. Vi fornemmer, at der kommer flere anmeldelser, fordi folk har svært ved at acceptere narkomanerne, når de har købt en ny lejlighed i kvarteret,« vurderer John Andersen.  En af forklaringerne på de stigende anmeldelser kan være, at narkomanerne fylder mere i gadebilledet. Det skyldes ifølge forstander på Mændenes Hjem Robert Olsen, at kokain i stigende grad er blevet narkomanernes foretrukne stof.   Det virker opkvikkende og gør narkomanerne mere aggressive. Desuden virker rusen i kortere tid. Derfor skal stofmisbrugerne skaffe stofferne oftere for at undgå abstinenser.     Mere opmærksomhed   Og debatten om narkomanernes rolle på Vesterbro blomstrer blandt bydelens borgere.   Borgernetværket Narkofrit Vesterbro blev grundlagt i juni som en reaktion på forholdene for beboerne og stofmisbrugerne i bydelen, og hen over sommeren er problemerne blevet diskuteret under stor mediebevågenhed.   Ud over at angive narkomanernes mere aggressive adfærd som årsag til mediebevågenheden peger Robert Olsen fra Mændenes Hjem på, at kritikerne af narkoproblemerne på Vesterbro er blevet bedre til at sætte problemerne på mediedagsordenen. Men også han undrer sig.   »I et perspektiv på både 2, 5 og 10 år er det min vurdering, at antallet af aktive stofmisbrugere på Vesterbro ikke er steget, men faldet,« siger Robert Olsen.  Nina Holten Hansen fra Narkofrit Vesterbro mener, at stofmisbrugerne og deres forhold er blevet uslere de seneste par år.  »Jeg skal ikke kunne sige, om antallet af narkomaner er voksende, men vores pointe er, at nu er det nok. De fortrækker sig ikke længere af sig selv, og politiet kommer ikke, når man ringer,« lyder det.     Ingen overraskelse   Niels Vestergaard, der er formand for Vesterbro Lokalråd, mener, at det er paradoksalt, at mange flytter til Vesterbro, fordi de er tiltrukket af kvarterets forskellighed, mens de har svært ved at acceptere det, når de først bor i bydelen.  »Mange synes, at det er fedt med rummelighed og plads til skæve eksistenser, bare det ikke er ved deres trappesten. Det, synes jeg, er dybt problematisk og usympatisk. Enhver i København eller hele Danmark for den sags skyld ved, at der er problemer med narko og alkoholikere på Vesterbro. Hvis ikke man vil bo i nærheden af det, så lad være med at købe en lejlighed i bydelen, som oven i købet er hundedyr,« siger Niels Vestergaard.  Han understreger, at ved at jage narkomanerne ud af bydelen flytter man blot problemet et andet sted hen.        Fakta: Lokalbefolkningen er blevet meget hurtig på aftrækkeren i forhold til at anmelde problemerne. Vi fornemmer, at der kommer flere anmeldelser, fordi folk har svært ved at acceptere narkomanerne, når de har købt en ny lejlighed i kvarteret.    Politikommissær John Andersen  Tema: Bydel - Vesterbro   redaktion.kbh@jp.dk   Torsdag eftermiddag. Der er varmt. Der er meget varmt.  Det brostensbelagte torv foran Øksnehallen er indrammet af et to meter højt hegn, der under den flammende junisol giver en fornemmelse af at stå midt i et kogekar.  Til venstre for indgangen ligger Airscenen, hvor Rasmus Nøhr om kort tid går på for at levere en omgang af sin hverdagspoetiske singer/ songwriterpop. Til højre for, langs Øksnehallens facade, står en række mobile toiletter klar til brug, og tværs overfor scenen er frivilligt arbejdende i barområdet i gang med at sætte de sidste fustager op og gøre klar til det store indtog af gæster. Der er ingen tvivl om, at en festival er under opsejling.  Men ikke en hvilken som helst én. Det er Vesterbro Festival. En af Danmarks største byfestivaler af sin slags.    Har sit eget liv   Den velbesøgte Vesterbro Festival bliver år for år en større og større succes. Men i takt med, at populariteten er steget, er festivalen, der i sin tid startede som en happening for at skabe opmærksomhed på manglen på øvelokaler i København, også blevet professionaliseret. Kapaciteten er blevet udvidet støt sådan, at der i år er taget højde for op mod 30.000 besøgende.  Derudover har programmet også grebet om sig, og festivalen løber som noget nyt i år over tre dage i stedet for to, som det før har været. Men Vesterbro Festival er fortsat et græsrodsforetagende.  Det forsikrer en travl Peter Møller, der er pressechef på festivalen i hvert fald om, da MUSIKEREN løber ind i ham på DSB WildCardscenen - en af festivalens mindre og mere intime scener, hvor decibelniveauet tillader samtale.  " Det er lidt som om festivalen har sit eget liv," siger Peter Møller, mens han prøver at få slukket for den walkietalkie, han ellers har været limet til hele dagen. " De mål vi før har sat os for, er kommet farende lige i hovedet på os, og det er alt sammen takket være det enorme stykke arbejde fra frivillige hænder.  Men også fra alle musikerne, som bakker op om projektet." Et af målene, der i hvert fald er realiseret, er oprettelsen af nye øvelokaler i bl. a. Kødbyen og på Refshaleøen, hvor Vesterbro Festival har været en afgørende faktor. " Vi er en multipolitisk kamporganisation, der arbejder på samme præmisser som musikerne rundt omkring i øvelokalerne.  Vi prøver at skabe opmærksomhed på musiklivet ved bl. a.  at inviterer politikere herned, så de kan få en snak med musikerne og høre, hvad der rør sig," siger Peter Møller og nævner, at overborgmester Ritt Bjerregård også har modtaget en personlig invitation.  " Vi tager ikke ting for givet, og vi modtager heller ikke offentlige støttemidler. Det hele står og falder med det frivillige arbejde, vi selv lægger i det. Og så må det briste eller bære." Med det enorme fremmøde allerede torsdag eftermiddag må man konstatere, at det ser ud til at bære.    Alsidigt program   Klokken har kun lige rundet syv torsdag aften, men fadøllen fosser allerede i en lind strøm over disken i baren, luften er blevet aftensval og torvet foran Øksnehallen summer af festivalgæster på vej op i gear.  På Airscenen spiller det unge upcoming indierockband Kiss Kiss Kiss fra Århus. Stilen er energisk og poppet guitarrock á la britiske Arctic Monkeys, og bandet leverer en overbevisende koncert drevet af rendyrket, sprudlende teenageenergi.  " Det var lidt en tilfældighed, at vi kom med," fortæller syttenårige Mads Koch, der er sanger og guitarist i Kiss Kiss Kiss. " Vores pladeselskab spurgte, om ikke det var noget for os, så vi meldte os til. Og det har været en god oplevelse indtil videre.  Solen skinner jo, og det er blevet sommer, så det er svært ikke at se lyst på tingene lige nu," griner han og afslører, at det faktisk er første gang det unge band, hvis gennemsnitsalder ligger på sytten, spiller en udendørskoncert.  Lidt anderledes var det da silkeborgensiske Dawn of Demise tidligere på dagen fyrede op for deres hårdkogte dødsmetal på Øksscenen inde i Øksnehallen.  Stortrommen hamrede af sted med 100 km i timen godt suppleret af hvinende guitarriffs og growlvokal.  " Det næste nummer er lidt roligere," proklameret forsanger Scott Jensen midt i sættet på et klingende jysk, der næsten er lige så tungt som musikken.  " Det er en sang til pigerne, så nu må der godt danses kinddans." Men Dawn of Demise fortsatte ufortrødent i samme hæsblæsende tempo med en lyd så tung, at man undredes over at scenen overhovedet kunne bære.  Vesterbro Festivalens program er temmelig alsidigt. De 150 bands og solister, der spiller over tre dage, har kun det tilfælles, at de brænder for deres musik, og på den måde er festivalen et frisk pust af genrefrihed.  " Alsidighed er noget af det vigtigste for os, men det kommer nærmest helt af sig selv," forklarer Peter Møller. " Vores udvælgelseskomite, der består af musikere, skribenter og branchefolk, sætter programmet sammen på baggrund af de kunstnere, der selv tilmelder sig. Vi headhunter ikke nogen hovednavne.  Musikerne kommer selv til os med et ønske om at støtte festivalen, og det sker heldigvis på tværs af alle genre." Der er med andre ord plads til alt fra den letbenede indierock til den brutale tungmetal på Vesterbro Festival.    " Vi er ikke SPOT!"   I ugerne op til festivalen har enkelte medier stillet skarpt på udvidelsen af Vesterbro Festival med den vinkel, at festivalen nu vil konkurrere med den århusianske SPOT festival, der traditionelt har repræsenteret det danske vækstlag af rytmisk musik. Men er det virkelig ambitionen at blive et københavnsk SPOT? Peter Møller ryster opgivende på hovedet.  Det er tydeligt, at spørgsmålet om konkurrencen irriterer ham, og han afslører, at han i den forgangne uge har været tæt på at smække røret på over for journalister, der har lagt den vinkel for dagen. " Vesterbro Festival er ikke SPOT. Vi bliver aldrig SPOT, og vi har heller ingen ambition om at blive det!," siger han udtrykkeligt.  Problemet er ifølge Peter Møller, at nogle journalister har pustet stridsspørgsmålet op til noget, det slet ikke er.  " Der vil aldrig være nogen, der kan overtage SPOTs position, og gøre det de gør lige så godt. Men det er heller ikke det, vi prøver med Vesterbro Festival. Vi er udelukkende til for musikerne og for musikken.  Vi har ingen ambitioner ud over dem, musikerne har. Vesterbro Festival er blevet udvidet, fordi der er stor interesse fra både bands og publikum i år. Det er vi selvfølgelig glade for. Men hvis det går ned ad bakke med publikumstække næste år - jamen så bliver vi her skam stadigvæk".     Chauffører i rampelyset   I Vesterbro Festivals spæde barndom for seks år siden var det bl. a. bandet The Alpine, der hjalp til med praktisk arbejde som at transportere gear og forstærkere rundt for festivalen.  I dag, i 2008, er The Alpine selv at finde på koncertprogrammet, og det siger en del om festivalens måde at fungere på, mener Peter Møller: " For det første viser det, at alt kan ske, hvis bare man tilmelder sit band.  Men måske endnu vigtigere fortæller historien noget om essensen af Vesterbro Festival. Alle giver en hånd med, hvor de kan - enten ved at spille eller fx være chauffør.Vi arbejder alle sammen for det samme - nemlig musikken.".  VESTERBRO FESTIVAL  afholdes en gang årligt i og omkring Øksnehallen på Halmtorvet i hjertet af Vesterbro i København. Festivalen er et nonprofi tforetagende, der afhænger udelukkende af frivillig arbejdskraft. Overskuddet fra indtægterne går til diverse musikforeninger og initiativer for fremme af rytmisk musik i København.  TRO: Vil du være med til at bestemme om der skal være babysalmesang, spirituel yoga, gospel kor i kirken eller om der skal bruges penge på nye sædehynder, arrangere kaffe for ældre, eller lave gudstjenester for børn, så er chancen er nu. Menighedsrådsvalget står for døren, og den 12. september er der orienterings-og opstillingsmøde til menighedsrådet.  Men i modsætning til tidligere år lægger Vesterbro Bykirke, den samlede administrative enhed for kirkerne på Vesterbro, op til, at der kun er et menighedsråd til Vesterbros otte kirker.  »Tiden er inde til at arbejde på tværs af de syv sogn og ser kirkerne som en samlet hele -hvor nogle kirker er gode til det ene, og nogle til andre ting. Derfor har vi også i forbindelse med kirkelukningerne lagt op til at ændre på de nuværende funktioner, da der ikke er brug for alle kirker som de er nu. Vi vil bevare Matthæuskirken, Elisaskirken og Kristkirken som højmessekirker -det er de kirker, der egner sig bedst til det,« siger Jens Andersen, der er nuværende formand for Mariakirkens menighedsråd og for Vesterbro Bykirke og kandidat til formand for det nye samlede menighedsråd på Vesterbro.  »Vi har forsøgt at se på, hvilke funktioner de enkelte kirker har, og hvilken profil de har. Mariakirken har Mariatjenesten som sin særlige profil med socialt arbejde for de allermest udsatte. Så har vi Apostelkirken, der arbejder sammen med Café Exit, værestedet for tidligere straffede, og vi har lagt op til at Gethsemane Kirke åbnes for Oehlenschlægersgades Skole, så de kan bruge den,« siger Jens Andersen.  »Der er stor forskel på kirkerne på Vesterbro, og det skal der også være, og det vil være en opgave for det nye menighedsråd at bevare de forskelle, der hvor det giver mening,« siger Jens Andersen.  Hvis der ikke er modlister, for eksempel lister, der ikke ønsker et stort menighedsråd, eller vil arbejde mod det -eksempelvis nogle, der ønsker at lukke Mariakirken, så vil der blive valg og det vil foregå den 13. november. Der er plads til 25 medlemmer i menighedsrådet, og har man spørgsmål til opstillingen, kan man henvende sig til Mariakirken eller til Jens Andersen på jensa@mariakirken. dk.  Opstillingsmødet finder sted 12. september klokken 19.00 i Enghave Kirke, Sønder Boulevard 120.  Odense: I dag er der to adgangsveje til Føtex på Vesterbro i centrum af Odense. En via Vindegade og en via Vesterbro.  Spørgsmålet er, om det fortsat vil være sådan i fremtiden.  I det skitseforslag til en anden etape for Odense Letbane, som Fyens Stiftstidende for første gang kunne beskrive i går, lukkes Vesterbro for gennemkørende biltrafik, og i stedet skal letbane, cyklister og fodgængere prioriteres (se grafik).  Der er endnu kun tale om et forslag, som Økonomiudvalget har givet grønt lys til, at der arbejdes videre med.  Beslutningen om en anden etape er ikke taget endnu, og finansieringen af det 1,7-1,9 milliarder kroner dyre projekt er heller ikke på plads.  Men realiseres planerne, så flyttes den indre ringvej ud på Falen som parallelvej til Vesterbro.  Varehuschef i Føtex, Johan-Byder letbane velkommen Forsiden af denne sektion nes Andresen, der indtil i går ikke havde hørt om de tanker, der gøres på rådhuset om anden etape af letbanen, tager planerne med ro.  Han vil ikke per automatik kalde det et problem for Føtex, hvis Vesterbro lukkes for gennemkørende biler og i stedet gøres til en gade, hvor letbane, cyklister og fodgængere er prioriteret. Og han mener, at det er for tidligt at være for eller imod.  -Jeg kan se både fordele og ulemper og vil gerne kende de nærmere omstændigheder bedre, inden jeg kan sige, hvad vores holdning er til det, siger varehuschefen, der dog tilføjer: -Det vil nok betyde, at vi får lidt færre kunder, der kommer i deres biler, men så til gengæld flere, der kommer på deres cykel eller bruger den kollektive transport.    Et spadestik dybere   Carsten Henriksen, der har titel af projektleder for letbanens linje to, oplyser, at adgangsforholdene til Føtexvarehuset er noget af det, der i den kommende tid vil blive kigget nærmere på.  -Adgangen til Føtex er et af mange forhold, som skal belyses i det videre arbejde.  Føtex er en stor butik med mange kunder og mange vareleverancer, som skal kunne afvikles. Herudover benyttes en del af parkeringen uformelt i forbindelse med andre ærinder i bymidten, skriver Carsten Henriksen i en email til Fyens Stiftstidende.  Han tilføjer, at omstændighederne omkring Føtex bliver noget af det, embedsfolkene hos Odense Kommune skal drøfte med politikerne igen, når sagen om en mulig anden etape af Odense Letbane skal tilbage i Økonomiudvalget i 2015.  -Når vi er kommet et spadestik dybere.    Trækplaster for området   Ifølge Jørgen Findsen, der er indehaver af Findsens Herremagasin og normalt fungerer som talperson for butikkerne i Vesterbro-området ved Føtex, er det vigtigt, at der findes en god løsning for varehuset, fordi det er et trækplaster, der lokker folk til området og derfor har betydning for alle butikkerne i nærheden.  En mulighed kunne være at give adgang til Føtex via Falen/ Ansgargade/ Vindegade, foreslår han.  Varehuschef Johannes Andresen er ikke så langt i sine overvejelser endnu. Han siger:.    Styrker og svagheder   -Vi ligger ikke på strøget, men vi er et varehus, der ligger inde i bymidten. Det rummer nogle styrker og svagheder, og hvordan det hele bliver påvirket af det her forslag, hvis det gennemføres, det kan jeg ikke vurdere nu.  Føtex-chefen vil nu overveje at lave en undersøgelse af, hvor mange procent af varehusets kunder, der kommer med bil.    Mulig anden etape af Odense Letbane   Torsdag kunne Fyens Stiftstidende fortælle nye detaljer om de tanker, som politikere og embedsfolk på Odense Rådhus gør sig om en mulig anden etape af Odenses Letbane.  Anden etape skal gå fra Odense Zoo til byens nordøstlige del med endestation i enten Vollsmose eller Seden Syd.  Blandt andet overvejes det, om man kan flytte letbanen helt ind til gågaden, frem for at lade den køre uden for den inderste bykerne.  Der er politisk enighed i Økonomiudvalget om at undersøge den løsning og dens konsekvenser nærmere.  Det betyder blandt andet, at letbanen i givet fald skal køre ind ad Vesterbro og videre ned ad Søndergade og Sdr. Boulevard.  Byggeriet af den første etape af letbanen til tre milliarder kroner går i gang til april næste år. Første etape går fra Tarup til Hjallese via bymidten og Odense SØ.  Anden etape, der foreløbig er vurderet til at koste mellem 1,7 og 1,9 milliarder kroner, er endnu kun på tegnebrættet. Der er ikke truffet beslutning om, at den skal bygges, og finansieringen er ikke på plads.  Anden etape vil tidligst kunne åbne i år 2023.  Yderligere info kontakt: vesterbro@enhedslisten.dk  TIL DEBAT: Vesterbro er til debat i disse år. Skal der udvides på hotelfronten og de lækre ejerlejligheder, skal der fokuseret på foreningsidræt og grønne arealer og hvordan bliver det hele samlet? Det er de store spørgsmål, som Vesterbro, og københavn i det hele tager, er blevet inviteret til at komme med bud på. Københavns Kommune er nemlig i gang med høringen til den kommende kommuneplanstrategi, der skal tegne hovedstadens udvikling de kommende år.  I weekenden havde Vesterbro Lokaludvalg inviteret til debat i børnehøjde, hvor vesterbros børn (og deres voksne) var inviteret til en kreativ workshop for at levere deres bud på vesterbros fremtid.  Du kan se alle billederne på: minby.dk/ Vesterbro og deltage i debatten om blandt andet Vesterbro Lokaludvalgs forslag om ' Vesterbro Remisepark', som er deres drøm for området ved DSBs gamle baneareal ved Otto Busses Vej.  MILJØ: Det er næsten en ring, der er sluttet. Måske ligefrem en biodynamisk en af slagsen.  Da Niels Birk, leder af Miljøpunkt Vesterbro/ Sydhavn for tolv år siden begyndte som grøn guide, som det hed, på Vesterbro og siden blev ansat i Agenda 21 center, var det daværende ( og nuværende) teknikog miljøborgmester Bo Asmus Kjeldgaard, der etablerede centrene -samme borgmester som nu med de øvrige forligspartier har besluttet at lægge miljøpunkterne sammen med lokaludvalgene.  Sådan ser ringen i hvert fald ud med Niels Birks blå øjne.  Når sammenlægningen sker officielt til sommer, bliver det uden Niels Birk. I det nye regnskab var der kun råd til to miljømedarbejdere, og Niels Birk har som leder valgt, at de pladser skal gå til hans to medarbejdere, Katja Lange og Felix Becker.  »Det er dem, der helt bogstaveligt har fingrene nede i mulden og jorden. Jeg er den, der overordnet leder og fordeler og sørger for, at de kan udføre deres arbejde. Men lokaludvalget, som miljøpunktet bliver en del af, har en kanon leder i Lotte Thiim Bertelsen, og de har ikke brug for to ledere,« siger Niels Birk, der på nuværende tidspunkt ikke har noget konkret på hånden.  »Da det første chok over, jeg havde sagt op, havde lagt sig, tænkte jeg; yes, nu har jeg alle muligheder. Det er heller ikke nogen helgengerning, jeg har gjort i forhold til at sikre medarbejderne job -jeg har lavet miljøarbejde her på Vesterbro i tolv år -nu skal der ske noget andet,« siger 44-årige Niels Birk.    Rådden beslutning   Som tidligere beskrevet i Vesterbro Bladet har Niels Birk harceleret over beslutningen med at lægge miljøpunkterne sammen med lokaludvalgene for at spare godt seks millioner.  »Jeg ved godt, man altid siger, jamen skal de så tages fra skolerne og daginstitutionerne eller plejehjemmene? Men seks millioner er jo ingenting, men det betyder, at der er færre penge til miljøarbejde, og det tror jeg, at folk vil kunne mærke.  Det er virkelig en rådden beslutning,« raser Niels Birk.  »Vi har et godt samarbejde med lokaludvalgene på Vesterbro og i Kgs. Enghave og jeg er sikker på, at de skal gøre, hvad de kan for at sikre et miljøarbejde, men der er jo færre penge, så det bliver svært,« siger Niels Birk.    Få kvadratmeter grønt   Men hvorfor er det så vigtigt med miljø i en storby -kunne man ikke flytte på landet, hvis man vil have miljø? »Vesterbro er den bydel med færrest kvadratmeter grønt pr.  indbygger -vi har kun tre en halv kvadratmeter hver, og det er med Sønder Boulevard, som nu bliver gravet op med metroarbejdet.  Så selvfølgelig har Vesterbro brug for miljøarbejde, og jeg synes at vi netop her i Miljøpunktet på Vesterbro har gjort meget for, at det både er miljø, men også socialt og kulturelt, som i Naturværkstedet i Saxoparken, hvor vi har lavet fine arrangementer og også har fået en pris ( Københavns Kommunes miljøpris 2010, red.),« siger Niels Birk.  »Men jeg kommer til at savne Vesterbro. Den eneste grund til, at jeg kan holde ud at bo i Valby, er, at jeg arbejder på Vesterbro. Der er sådan en særlig ting på Vesterbro med, at alt kan lade sig gøre. Hvis den ene organisation eller forening har et problem, så ringer og smser man lidt, og så finder man ud af det. Vi holder ikke altid formelle møder og skriver referater, men finder bare ud af det, og det er en særlig Vesterbro-ting, som jeg kommer til at savne,« siger Niels Birk.  Der er sådan en særlig ting på Vesterbro med, at alt kan lade sig gøre.  NIELS BIRK, om at arbejde på Vesterbro U.    Fakta     NIELS BIRK   Født 1966,44 år, bor i Valby med sin kæreste.  Uddannet cand. scient. soc. ( internationale studier og samfundsvidenskabelig planlægning) fra Roskilde Universitetscenter.  Boede i 1995-1999 i Hedebygade.  Blev i 1999 ansat som Grøn guide -i 2002 blev han ansat i Agenda 21 -centrene -det nuværende Miljøpunkt Vesterbro/ Sydhavnen, som han er leder for.  Når sammenlægningen mellem miljøpunkter og lokaludvalg sker, vil der blive oprettet en fond, som får en bestyrelse.  Den nuværende bestyrelse skal nedlægges og genetableres.  REGN: Det var det store skybrud i juli sidste år, der inspirerede Helle Rye Westphall og Kamilla Aggerlund til at lade deres speciale på Skov og Landskab under Det Biovidenskabelige Fakultet være en regnvandsløsning på Vesterbro.  Helle Rye Westphall bor på Vesterbro og oplevede på nært hold det store skybrud 2. juli.  »Istedgade og Enghave Plads er meget lavtliggende områder og det har givet store problemer på Vesterbro, som fortsætter ved store skybrud, hvis der ikke bliver gjort noget.  Det skyldes blandt andet, at man i generationer har bygget byen på kunstigt terræn for at komme op over banen, og det skaber oversvømmelsesproblemer, fordi der kommer en grydeform i terrænnet,« forklarer Helle Rye Westphall og Kamilla Aggerlund.  Projektet hedder Vesterbro Goes Liquid og er et omfattende værk med færdige skitser og forslag til at håndtere regnvandet på Vesterbro. Hovedtanken er et system af render og kanaler, der opsamler og leder vandet uden om de lavtliggende områder og videre væk fra området til rensning og endnu videre ud i havnen.    En del af byrummet   Men i stedet for bare at tænke på regnvandet og få det væk, er projektet også en integreret del af det øvrige byrum på Vesterbro, hvor man for eksempel på Sønder Boulevard kan sidde ved kanalerne eller gå over dem på små broer.  »Vesterbro er i mangel på grønne områder, og er en af de bydele i København med færreste grønne kvadratmeter pr.  indbygger, så vi har også tænkt det grønne ind i projektet, »siger Helle Rye Westphall og Kamilla Aggerlund.  I projektet er også et andet forslag til at lave ' ristede' cykelstier, altså cykelstier med huller/ riller i, så vandet kan løbe gennem og ikke bliver på asfalten, som ifølge de to landskabsarkitekter er en stopklods for regnvandet.    Mod projektet   De to landskabsarkitekter har ikke beløb på, hvad det ville koste at gennemføre projektet -det afhænger også af materialer og entreprenører. De to landskabsarkitekter præsenterede deres afgangsprojekt på Vesterbro Lokaludvalgs møde den 29. august og flere af medlemmerne var så begejstrede for ideen i projektet, at lokaludvalget altså nu den 27. september har besluttet at hyre landsskabsarkitekterne til at samarbejde omkring regnvandsløsninger.  Men blandt andre næstformand i lokaludvalget, Thomas Warburg ( SF) stemte mod indstillingen om at støtte vandprojektet: »Jeg mener ikke, vi som lokaludvalg skal bruge vores få penge på store regnvandsplaner.  Det MÅ være en kommunal opgave. Jeg mener også, at det er en forkert strategi at ændre i vores færdige plan for Istedgade, som borgerne oven i købet har nikket til. Vi har heller ingen forsikring for, at de to landskabsarkitekter bag projektet er de bedste. Måske er der mere talent derude, som kunne give os andre, kreative indspark til planlægning af en god regnvandssikring i bydelen,« sagde Thomas Warburg på lokaludvalgsmødet.  En arbejdsgruppe under lokaludvalget skal nu sammen med de to landskabsarkitekter udarbejde en plan for hvordan de 40.000 kroner bedst bruges.  Indtil Christian 4. anlagde Ladegården til at forsyne hoffet med frugt, grønt og korn, var der vist ingen, der tænkte nærmere over, hvad der var hvad uden for middelalderbyens vesterport.  Men Frederiksbergs geografiske udstrækning blev efterhånden defineret af som Ladegårdens jorder. Her gav Ladegårdsåen en naturlig afgrænsning til den ene side, mens det mod det nuværende Vesterbro er meget vanskeligt at finde en naturlig grænse, og selv folk med gammel ret i området har svært ved nøjagtigt at drage kommunegrænsen.  Både Ladegårdsjorden og det, der nu er Vesterbro, lå i Sokkelund Herred uden for byen Københavns volde. Da voldene faldt midt i 1850' erne, begyndte København at brede sig ud i Sokkelund Herred på Vesterbro. Det var ikke et kongeligt priviligeret område som Frederiksberg.    Kirke for Vesterbro   I 1736 var den nyopførte Frederiksberg Kirke ikke blot sognekirke for Frederiksberg, men også for Vesterbro.  På det åndelige plan var Vesterbro således i mange år derefter en del af Frederiksberg.  Rent fysisk betyder fællesskabet, at Frederiksberg har nogle af de tykkeste kirkebøger fra tiden, da præsternes indskrivninger af bryllup og dåb for mange ny tilflyttede arbejdere på Vesterbro fylder godt.  Da fattigvæsenet var en del af sognets arbejde med sognepræsten som formand for fattigkommissionen, har der nok været mere end åndelige bånd mellem de to fremtidige dele af storbyen. På det verdslige område var fællesskabet også markant. En af de første lokalaviser i Danmark var " Frederiksberg Sogns Avis.  Meddelelser for Vesterbro, Frederiksberg og Omegn" der udkom første gang i 1873.  Men København skubbede over årene grænsen mellem staden og Sokkelund Herred foran sig. I midten af 1800-tallet gik grænsen langs Enghavevej.  Sognekommunen Hvidovre-Frederiksberg gik helt frem til voldenes fald ind til det nuværende Tivoli, der blev kaldt Dronningens Enghave i modsætning til Kongens Enghave i det nuværende Sydhavnen. På engene mod byen græssede københavnerkvæget, på den anden side af Vesterbrogade herskede Sokkelund Herreds bønder. Efterhånden blev Vesterbro langsomt indlemmet i København og i 1901 også Valby og Vigerslev, så Hvidovre blev decimeret til en mindre landkommune, mens Frederiksberg trods sit lille areal snart blev en storby med over 100.000 indbyggere -inde midt i Københavns Kommune.    Hvor går grænsen?   Men der er stadig mange, der skal se nøje på et kort for at finde grænseskellet mellem Frederiksberg og Vesterbro, og nok uden helt at forstå linjeføringen. Hvor på Værnedamsvej er det nu lige, Checkpoint Frank Jensen burde stå? Og hvor fortsætter Vesterbrogade ind i Frederiksberg? Postvæsenet har ikke gjort det lettere. Frederiksberg C har postnumre, der begynder med 18 og 19. Altså med et ettal ligesom i Københavns indre by og på Vesterbro, hvor de begynder med 16. Med en hel masse undernumre. Fordi Vesterbro postkontor historisk har været hovedpostkontor for denne del af byen. Bare lidt ældre læsere kan erindre, at Frederiksberg Øst for nogle årtier siden postmæssigt var København V -særligt huskes Radiohuset, når man skulle skrive til Giro 413 Postbox 1999 V.  Men her er et godt tip til at finde grænsen: Mange steder på Vesterbro fører nedløbsrørene vandet henover fortovet ud i rendestenen. Det sker aldrig på Frederiksberg, hvor regnvandet altid føres ned i en kloak.  Da Kbh. V blev erstattet med Frederiksberg C i postnumrene, tog huspriserne et hop opad, hvilket nok har givet udviklingen af Frederiksberg Øst et pænt skub fremad fra kommunens halvt " rabarber-og studenter-kvarter" til " det attraktive område ved søerne".  En udvikling, som det meste af Vesterbro siden har gennemgået, og de seneste par år har kvadratmesterprisen på Vesterbro overgået Frederiksberg Øst i perioder. Ikke mindst da Kødbyen er blevet transformeret til et kulturmekka, mens mange sociale problemer er blevet skubbet ud til bl. a. København NV.  Men Frederiksberg har da ellers sit eget nummer, nemlig 2000. Dog kun fra Falkonér Allé. Til gengæld er den mest frederiksbergske færdselsåre af alle, Danmarks svar på Champs-Élysée, Frederiksberg Allé, en del af Vesterbro -nemlig på venstre side fra nr.  1-13. På samme måde havde noget af det mest frederiksbergske -det oprindelige kongelige haveselskab (der har givet navn til sidevejen lige efter Sankt Thomas Plads) -sine kongelige haver liggende bag den frederiksbergske hovedbygning inde på Vesterbro.  Faktisk gik haverne næsten ud til Vesterbrogade og var en overgang kendt for tobaksdyrkning.    Onkel Danny   Dan Turèll, der boede i bygningen med stamværtshuset Frederiks 6. på hjørnet af Frederiksberg Allé og Alhambravej, lod i årevis som om det stort set var Vesterbro. det lykkedes faktisk så godt, at København efter hans død ærede ham med Onkel Dannys Plads -på Vesterbro.  ARKIV: Ligefrem Rigsarkivet er der ikke tale om, men selvom det godt 10 kvadratmeter store kontor i Lyrskovsgade 4 og de tilhørende to kælderlokaler er spækket med ringbind og kompendier fra gulv til loft, har formand Ole Rindtoft og næstformand Christian Kirkeby fuldstændig styr på, hvad der står hvor og hvorfor.  Vesterbro Lokalhistoriske Forening og Arkiv blev stiftet i 1999 som en konsekvens af den omfattende byfornyelse på Vesterbro. Men hvad skal man overhovedet med et lokal arkiv? »Man kan stille spørgsmålet; hvor er det man bor? Man skal vide noget om ting i sit lokale samfund, og her er det så Vesterbro. Det er med til at give en forståelse af, hvad der sker, når man ved, hvad historien er,« siger næstformand i foreningen, Christian Kirkeby.  »Byfornyelsen i 90erne var grundstenen til foreningen, og det interessante ved byfornyelsen her på Vesterbro var, at husenes identitet blev bevaret -andre steder rev man bare ned og knaldede noget nyt op,« fortsætter Kirkeby.  Og på hylderne i det smalle kontor står ringbind side om side med samtlige mødereferater, mails og dokumenter i forbindelse med byfornyelsen, og i kælderen kan Kirkeby hurtigt finde frem til byfornyelsesplanen for Hedebygade 6, hvor journalisten boede fra 1995 til 2001.    Kender alle gårde   Christian Kirkeby er født i 1942, uddannet arkitekt og har boet på Vesterbro siden 1972, men som ung gik han på Vester Borgerdyd i Helgolandsgade og kunne fra klasseværelset se ned på Istedgade og konstatere om nogen ' havde fået nogen op'. Dengang var det børn og unge uden for byen, der gik på skolen, mens vesterbroernes børn dengang ikke fik nogen studenterhue. Kirkeby er den i Vesterbro Lokalhistoriske Forening og Arkiv, der ved mest om arkitektur, gårde og gader, og han kender med egne ord ' hver en gård og gade på Vesterbro' og har i den seneste tid skrevet artikler om gadenavne i Vesterbro Bladet. Han skriver også foreningens kompendier og bøger om Vesterbro.    Tættere på biblioteket   Formand er Ole Rindtoft, han er 67 år og har også boet på Vesterbro siden 1972. Han interesserer sig for historie men er uddannet pædagog og har været leder af en udflytterbørnehave på Dragør i 40 år. Han bor med sin kone på Sønder Boulevard og kom ind i foreningen i 2004 efter at have været aktiv i forskellige foreninger på Vesterbro -han er samtidig formand for Kulturanstaltens Brugerbestyrelse.  »Dengang jeg kom ind, var vi nede i Kulturstaldene ( Onkel Dannys Plads) men så foreslog jeg, at vi kom her op ved siden af biblioteket, og det var godt, for vi bevarer også nogle af bibliotekets bøger om Vesterbro,« siger Ole Rindtoft, der også har en plads i Vesterbro Lokaludvalg, netop for Vesterbro Lokalhistoriske Forening og Arkiv.  De to aldrende herrer indrømmer også gerne, at det mest er ældre, der gør brug af foreningen og dens møder med historiske foredrag, men at de spørgsmål, de får, faktisk ofte er fra studerende, der skriver opgaver om dele af Vesterbro. Så selvom ordene historisk og arkiv lugter af støv og gamle ringbind, er foreningen støvfri og der er masser af aktivitet og fremdrift i arkivet, der sørger for at historien om Vesterbro ikke går i glemmebogen.    Fakta     OM VESTERBRO LOKALHISTORISK FORENING OG ARKIV   Foreningen har eksisteret siden 1999 og holder til i Lyrskovsgade 4.  Indsamler viden om dokumentation om Vesterbros historie.  Bevarer referater fra møder om udviklingen på Vesterbro.  Holder medlemsmøder og svarer på spørgsmål fra borgerne.  Det er muligt at købe kompendier om specifikke emner, for eksempel Enghave Plads.  Foreningen er meget interesseret i gamle fotos, billeder, film og egne beskrivelser af oplevelser på Vesterbro, og man kan altid maile til bestyrelsen@lokalhistorisk. dk.  Formand er Ole Rindtoft og næstformand er Christian Kirkeby. Frantz Christensen er sekretær. Jørgen Kunstmann er kasserer.  Læs mere på lokalhistorisk. dk  Brasiliansk kampdans eller tegnefilmsværksted. Det er bare et par af de tilbud, Børnekulturstedet på Vesterbro kan byde på i de kommende måneder. I går eftermiddags lagde en gruppe hiphop-dansende piger i alderen 6 til 12 år beslag på kælderlokalerne. Her øver også en flok drenge, der fik en andenplads i DM i rap i fjor, deres nye tekster og trin. I dag modtager Børnekulturstedet mere hæder. Nemlig KUC's kulturpris på 10.000 kroner for "deres gode humør, engagerende arbejde og effektive børn og unge netværksformidling," som udviklingsdirektør i KUC, Jytte Fisker, udtrykker det.  Børnekulturstedet Vesterbro Børnekultursted på Lyrskovgade 4 åbnede i 1994. Ideen var ikke kun at lave et mødested for bydelens børn, unge og deres forældre, men også en formidlingscentral til de kultur- og fritidsaktiviteter, der findes i bydelen. Lokalerne, der ligger i kælderen under Vesterbro Bibliotek, blev hurtigt et tilløbsstykke for børnene i den hårdt belastede bydel. Til daglig ledes Børnekulturstedet af dramapædagog Diane Janney og bibliotekar Troels Fløe. Vesterbro Børnekultursted er fra 2000 kommet ind under Københavns Kommunes budget.  "Børnekulturstedet på Vesterbro har gennem årene lavet et fremragende stykke arbejde. De evner at skabe kulturtilbud for børn, med børn og til børn. Her bliver man taget alvorligt uanset alder og nationalitet, og det vil vi gerne påskønne," siger Jytte Fisker.  Farver til hverdagen  

 Til daglig ledes Børnekulturstedet af dramapædagog Diane Janney og bibliotekar Troels Fløe. Diane Janney har været ansat siden 1996. Hun mener, at børnenes medbestemmelse er en vigtig årsag til, at kulturstedet er så populært. "Hos os kommer og går børnene, som de vil. De er ikke under opsyn. Vi er et tilbud, og vi tager udgangspunkt i de børn, som bruger os," siger hun. Børnene får støtte til at gennemføre projekter, som de synes vil kunne gøre deres hverdag mere farverig.  Samarbejde på tværs  

 Børnekulturstedet har også taget initiativ til et samarbejde mellem institutioner, foreninger op idrætsklubber på Vesterbro. "Vi ser ingen grund til, at de mange forskellige tilbud til børn på Vesterbro skal konkurrere med hinanden. Samarbejde er nødvendigt og kan sikre den forskellighed, som vi tror, børn har brug for," siger Diane Janney og henviser til, at Vesterbro er blevet beriget med DGI-byen og Teaterbutikken i Kødbyen.  julie.moestrup@jp.dk  Børnekulturstedet modtager KUC's kulturpris i dag kl. 15 i Vognporten i Huset.  For sjette år i træk afholdes Vesterbro Festival i Den Brune Kødby i København. I løbet af Vesterbro Festivals korte levetid er festivalen vokset sig til Danmarks ubetinget største festival for ny dansk musik og er med sine 25.000-30.000 publikummer blevet én af Danmarks største festivaler.  I løbet af de seks år, hvor Vesterbro Festival har eksisteret, har festivalen oplevet en meget stor interesse fra bands og orkestre. Sidste år modtog festivalen et rekordstort antal bandhenvendelser, og måtte takke nej til et tilsvarende rekordstort antal bands. Det har Vesterbro Festival taget konsekvensen og udvider festivalen med én ekstra festivaldag, og Vesterbro Festival vokser dermed fra to til tre programsatte festivaldage.   Den store interesse for Vestebro Festival er bevis på, at der for alvor er gang i det rytmiske vækstlag og i den nye danske musik. For Vesterbro Festival har spørgsmålet imidlertid været, om festivalen skulle indsnævre det kvalitetsmæssige og kunstneriske krav for deltagelse på festivalen i overensstemmelse koncertkapaciteten eller om festivalen i stedet skulle tage konsekvensen og udvide festivalen.   - For Vesterbro Festival har det været afgørende, at festivalen ikke udvikler sig til en "arti-farti"-festival, men afspejler det musikalske vækstlag og hvad der rører sig inden for ny dansk musik. Vesterbro Festivals profil er jo netop at præsentere den musik, som man endnu ikke har fundet vej til musikforretningernes CD-reoler og til radiostationernes rotationslister. En udvidelse af festivalen har derfor været en af dette års væsentligste prioriteringer, siger Jesper Ø. Jensen, der er festivalleder for Vesterbro Festival.     Sidste tilmelding   Udvidelsen i år er Vesterbro Festivals til dato største festivalsatsning. Planlægningen af Vesterbro Festival er i fuld gang. Bands har mulighed for at tilmelde sig Vesterbro Festival indtil 1. april.. Den 1. februar blev der åbnet for tilmeldinger til festivalen, og i løbet af februar har Vesterbro Festival modtaget det samme antal tilmeldinger som i 2007.  - Det giver en god indikation om, at det var en god idé, at vi udvider festivalen i 2008. Kvalitetsniveauet er meget højt, så det bliver nødvendigvis ikke nemmere at udvælge dette års bands, hvis tilmeldingerne bliver ved med at komme ind i samme antal helt frem til 1. april, fortsætter Jesper Ø. Jensen. Bands og orkestre til dette års Vesterbro Festival udvælges af et bookingudvalg bestående af musikere, musikjournalister og branchefolk. Det endelige program for Vesterbro Festival offentliggøres i april måned.     Startede i det små   Vesterbro Festival finder sted den 5., 6. og 7. Juni i Den Brune Kødby med indgang fra Halmtorvet ved Øksnehallen. Dette års Vesterbro Festival vil have 6 scener med kapacitet til mere end 100 koncerter over 3 dage.  Når man ser tilbage på, hvordan Vesterbro Festival egentlig startede, så kan man kun have et smil på læben. Det hele startede som en happening for at sikre øvelokaler på Vesterbro, har udviklet sig til en stor musikfestival, der vokser og vokser. Vesterbro Festival er Danmarks største festival for upcoming-musik, og også i år er ambitionen at præsentere det bedste inden for det rytmiske vækstlag og den rytmiske talentmasse.   Det handler om at gøre en forskel, få unge mennesker til at mene noget og få dem engageret via musik, digte eller teater.  Pædagogen og sangskriveren har netop gjort dette.  Rørt en masse børn. Givet dem færdigheder, selvtillid og mod på livet. I dag fylder indbegrebet af Vesterbro Ungdomsgård, Bo Schiøler, 70 år.  Han stammer ikke selv fra Vesterbro, men bydelen blev hans skæbne. Som ung pædagog begyndte han som musiklærer i klubben i Absalonsgade og kom gennem de næste mange årtier til at spille en stor rolle for bydelens børn og unge.  -Jeg faldt totalt for vesterbroerne.  Der var et socialt sammenhold, jeg ikke havde oplevet før. Folk havde mange problemer, men kæmpede for værdigheden. Og alle var der for hinanden på trods af forskelligheder, udtalte han til Politiken i 2010.  Bo Schiøler står bag mere end 185 teaterstykker fremført af børnene på ungdomsgården og har skrevet musik og sange i lange baner. Mange kender sikkert pladerne »Kattejammerrock« og »Hjerteblod«. Men han har også udgivet sangbøgerne »Sange fra Vesterbro« i 1986, »Stenbroens stemmer« fra 1996 og »Ballademager Blues« fra 2004.  Det blev til 44 år i alt på Vesterbro Ungdomsgård, hvor han gjorde en forskel for mange, men langt fra for alle i det barske kvarter.  -Jeg bliver utrolig ked af det, når nogle af de unge, jeg har kendt og elsket, går under og dør af narko. Eller jeg ser en stå nede på Tove Ditlevsens Plads og være helt væk. Men jeg kan jo ikke redde alle. Man kan jo kun ridse i overfladen og håbe, sagde Bo Schiøler til Politiken.  Multikunstneren har også prøvet kræfter med voksenteater som dramatiker og instruktør hos Comedievognen og Bådteatret.  Derudover har han udgivet digtsamlinger og modtaget en række priser og legater.  Selv har han udtalt, at han er meget glad for Martin Andersen Nexøs Æreslegat.  Men det er også blevet til LO's kulturpris, Gerda-prisen og ikke mindst titlerne som kulturambassadør for Københavns Kommune og Fair Trade DK. I 2006 blev han desuden ridder af Dannebrog.  /Ritzau/  På byvandringen vil en arkitekt MAA fortælle om byudvikling, cykelpolitik, byfornyelse, social og klimamæssig bæredygtighed, København som miljømetropol, og om hvordan man kan udvikle bæredygtigt i den eksisterende by.  Turen begynder på Rådhuspladsen, går gennem Kødbyen, videre forbi solfangere og -celler, over Otto Krabbes Plads og fortsætter ud til Hedebygade. Turen slutter på Vesterbro Torv.  Fakta om arrangementet:    Titel: Vesterbro sustainable   Arrangør: Copenhagen X - www.cphx.dk og Akademisk Arkitektforening - www.arkitektforeningen.dk    Periode: 7. - 18. december 2009   Tidspunkt: Kl. 12.00 - 14.00 (engelsksproget tur) - Kl. 14.00 - 16.00 (dansksproget tur)  Mødested: Future Cities Pavillonen - Rådhuspladsen - 1599 København V  FILM: Hvordan oplever ' nye vesterbroere' at flytte til København V og bo i bydelen?.  I filmen ' Vesterbro - den hippeste bydel' giver en række vidt forskellige mennesker, der alle for nylig er flyttet til Vesterbro eller har åbnet forretning i bydelen, svar på spørgsmålet.  I filmen medvirker altanmanden, børnefamilierne, hipster-restauratøren, det grå guld, den kreative, de unge lokale, forældrekøbet fra Jylland og mange flere.  I filmen fortæller de om Vesterbros tiltrækningskraft og om deres følelser og holdninger til både bydelen og de mennesker, der bor her.  Hvad mener de om den forskellighed, der er på Vesterbro, og er der i det hele taget plads til alle? Det er antropologen Tina Gudrun Jensen og filmmanden Jesper Lambæk, der står bag filmen, som er den anden i en række i projektet ' Veseterbro - hvem er du, og hvor går du hen?. Projektet undersøger Vesterbro som et sted i forandring og udvikling.  »Formålet er at skabe dialog mellem de meget forskellige mennesker, der bor på Vesterbro, og at fremme bydelens sammenhængskraft. I pressen males tit et billede af et Vesterbro, der har mistet sine oprindelige værdier og charme på grund af byfornyelse og ændret beboersammensætning.  Vi vil gerne nuancere den debat gennem film-og dialogarrangementer, hvor publikum, med baggrund i filmens tematikker, går i dialog om livet på Vesterbro,« lyder det fra folkene bag i en pressemeddelelse.  Der er offentlig premiere på ' Vesterbro - den hippeste bydel' på BOB -Biomio Organic Bistro, Halmtorvet 19 på søndag 8. oktober kl. 16-18.  Filmen kan også ses - med efterfølgende dialog - i Ukirke, Dannebrogsgade 53, onsdag 11. oktober kl. 19. Det arrangement gentages aftenen efter, altså torsdag 12. oktober kl. 18, i H15 Scene, Halmtorvet 15.  Tirsdag 10. oktober og tirsdag 17. oktober kan du se en særvisning af begge projektets film i Vester Vov Vov. Absalonsgade 5.  Formålet er at skabe dialog mellem de meget forskellige mennesker, der bor på Vesterbro, og at fremme bydelens sammenhængskraft.  TINA GUDRUN JENSEN &amp; JESPER LAMBÆK.  FORANDRINGERNE PÅ Vesterbro, der blandt andet betyder, at flere af de hidtidige vognbaner er ændret, er tilsyneladende kræver i bedste fald nogen tilpasning.  I hvert fald er der en del, som ikke har fundet ud af, at der ikke længere er to venstresvingsbaner for almindelige biler på Hasserisgade.  Ifølge Aalborg Kommune er formålet med de nye forandringer blandt andet at dosere trafikken og placere bilkøerne, hvor der er bedre plads til dem.  FORANDRINGERNE PÅ Vesterbro, der blandt andet betyder, at flere af de hidtidige vognbaner er ændret, er tilsyneladende kræver i bedste fald nogen tilpasning.  I hvert fald er der en del, som ikke har fundet ud af, at der ikke længere er to venstresvingsbaner for almindelige biler på Hasserisgade.  Ifølge Aalborg Kommune er formålet med de nye forandringer blandt andet at dosere trafikken og placere bilkøerne, hvor der er bedre plads til dem.  Indtil Christian 4. anlagde Ladegården til at forsyne hoffet med frugt, grønt og korn, var der vist ingen, der tænkte nærmere over, hvad der var hvad uden for middelalderbyens Vesterport.  Men Frederiksbergs geografiske udstrækning blev efterhånden defineret af som Ladegårdens jorder. Her gav Ladegårdsåen en naturlig afgrænsning til den ene side, mens det mod det nuværende Vesterbro er meget vanskeligt at finde en naturlig grænse, og selv folk med gammel ret i området har svært ved nøjagtigt at drage kommunegrænsen.  Både Ladegårdsjorden og det, der nu er Vesterbro, lå i Sokkelund Herred uden for byen Københavns volde. Da voldene faldt midt i 1850' erne, begyndte København at brede sig ud i Sokkelund Herred på Vesterbro. Det var ikke et kongeligt priviligeret område som Frederiksberg.  Kirke for Vesterbro I 1736 var den nyopførte Frederiksberg Kirke ikke blot sognekirke for Frederiksberg, men også for Vesterbro.  På det åndelige plan var Vesterbro således i mange år derefter en del af Frederiksberg.  Rent fysisk betyder fællesskabet, at Frederiksberg har nogle af de tykkeste kirkebøger fra tiden, da præsternes indskrivninger af bryllup og dåb for mange ny tilflyttede arbejdere på Vesterbro fylder godt.  Da fattigvæsenet var en del af sognets arbejde med sognepræsten som formand for fattigkommissionen, har der nok været mere end åndelige bånd mellem de to fremtidige dele af storbyen. På det verdslige område var fællesskabet også markant. En af de første lokalaviser i Danmark var " Frederiksberg Sogns Avis.  Meddelelser for Vesterbro, Frederiksberg og Omegn" der udkom første gang i 1873.  Men København skubbede over årene grænsen mellem staden og Sokkelund Herred foran sig. I midten af 1800-tallet gik grænsen langs Enghavevej.  Sognekommunen Hvidovre-Frederiksberg gik helt frem til voldenes fald ind til det nuværende Tivoli, der blev kaldt Dronningens Enghave i modsætning til Kongens Enghave i det nuværende Sydhavnen. På engene mod byen græssede københavnerkvæget, på den anden side af Vesterbrogade herskede Sokkelund Herreds bønder. Efterhånden blev Vesterbro langsomt indlemmet i København og i 1901 også Valby og Vigerslev, så Hvidovre blev decimeret til en mindre landkommune, mens Frederiksberg trods sit lille areal snart blev en storby med over 100.000 indbyggere -inde midt i Københavns Kommune.    Hvor går grænsen?   Men der er stadig mange, der skal se nøje på et kort for at finde grænseskellet mellem Frederiksberg og Vesterbro, og nok uden helt at forstå linjeføringen. Hvor på Værnedamsvej er det nu lige, Checkpoint Frank Jensen burde stå? Og hvor fortsætter Vesterbrogade ind i Frederiksberg? Postvæsenet har ikke gjort det lettere. Frederiksberg C har postnumre, der begynder med 18 og 19. Altså med et ettal ligesom i Københavns indre by og på Vesterbro, hvor de begynder med 16. Med en hel masse undernumre. Fordi Vesterbro postkontor historisk har været hovedpostkontor for denne del af byen. Bare lidt ældre læsere kan erindre, at Frederiksberg Øst for nogle årtier siden postmæssigt var København V -særligt huskes Radiohuset, når man skulle skrive til Giro 413 Postbox 1999 V.  Men her er et godt tip til at finde grænsen: Mange steder på Vesterbro fører nedløbsrørene vandet henover fortovet ud i rendestenen. Det sker aldrig på Frederiksberg, hvor regnvandet altid føres ned i en kloak.  Da Kbh. V blev erstattet med Frederiksberg C i postnumrene, tog huspriserne et hop opad, hvilket nok har givet udviklingen af Frederiksberg Øst et pænt skub fremad fra kommunens halvt " rabarber-og studenter-kvarter" til " det attraktive område ved søerne".  En udvikling, som det meste af Vesterbro siden har gennemgået, og de seneste par år har kvadratmesterprisen på Vesterbro overgået Frederiksberg Øst i perioder. Ikke mindst da Kødbyen er blevet transformeret til et kulturmekka, mens mange sociale problemer er blevet skubbet ud til bl. a. København NV.  Men Frederiksberg har da ellers sit eget nummer, nemlig 2000. Dog kun fra Falkonér Allé. Til gengæld er den mest frederiksbergske færdselsåre af alle, Danmarks svar på Champs-Élysée, Frederiksberg Allé, en del af Vesterbro -nemlig på venstre side fra nr.  1-13. På samme måde havde noget af det mest frederiksbergske -det oprindelige kongelige haveselskab (der har givet navn til sidevejen lige efter Sankt Thomas Plads) -sine kongelige haver liggende bag den frederiksbergske hovedbygning inde på Vesterbro.  Faktisk gik haverne næsten ud til Vesterbrogade og var en overgang kendt for tobaksdyrkning.    Onkel Danny   Dan Turèll, der boede i bygningen med stamværtshuset Frederiks 6. på hjørnet af Frederiksberg Allé og Alhambravej, lod i årevis som om det stort set var Vesterbro. det lykkedes faktisk så godt, at København efter hans død ærede ham med Onkel Dannys Plads -på Vesterbro.  Landet er sgu ved at gå i opløsning, for da politikerne i EU's hellige navn fjernede toldkontrollen og dermed åbnede Danmarks grænser, satte alskens afskum fra hele verden deres kurs mod det naive land i Nord - som styres af inkompetente politikere, der ikke er i stand til at lave en effektiv lovgivning på narko-området.  Ekstra Bladets forsøg på at komme i tale med justitsminister Barfoed er bare endnu et bevis på, at også Barfoed lider af den massive metaltræthed og ligegyldighed, som præger regeringen.  Politidirektør Johan Reimanns udtalelse om, at der kommer til at ske forbedringer, vel og mærke om rigtig mange år, må føles som et kæmpe slag i ansigtet på borgere på bl. a. Vesterbro, som plages af problemet hver eneste dag. Sådan en udtalelse kan kun komme fra en politidirektør, der garanteret ikke selv er bosiddende på Vesterbro.  For på sigt at undgå selvtægt bør man lukke grænserne og indføre paskontrol, lave en effektiv handlingsplan for narkomanerne, give narkokriminalitet førsteprioritet hos politiet de næste ti år, og alle af udenlandsk herkomst, der bliver taget i at sælge narko, skal ud af landet omgående.  Pushere af dansk herkomst får omgående ubetinget fængsel. Selvfølgelig kan det lade sig gøre at stoppe dette uvæsen, og mangles der personale til at udføre opgaverne, så sæt militæret ind. Der er ingen grund til, at vore soldater er i krig i Afghanistan, når vi har en narko-krigs-zone herhjemme. Og ja, gu vil det tage tid, men så må politiet bare være stædige og vedholdende.  Benny Honoré Amstrup Vestergade 12 Odder.   DEMOGRAFI: Den gamle arbejderbydel, hvor Tove Ditlevsen gik til dans i Folkets Hus, og Sonja fra Saxogade gik for lud og koldt vand, er blevet de veluddannedes by.  7 ud af 10 vesterbroere har en videregående uddannelse, og der er færre håndværkere end for ti år siden. Det viser en ny analyse fra Arbejderbevægelsens Erhvervsråd.  Tendensen gælder hele landet, hvor veluddannede rykker ind i de store byer, mens andelen af ufaglærte daler. Men Vesterbro - især Indre Vesterbro -er den bydel i landet, der har tredjeflest indbyggere med videregående uddannelse.  Helt i toppen ligger Holte, mens Lyngby-Taarbæk er på andenpladsen. I bunden ligger Lolland.  »Vi har set i årevis, hvordan velhavende børnefamilier skubber de fattige, og at Vesterbro er gået fra at være et arbejderkvarter til en akademisk bydel. I dag er Vesterbro for de velbeslåede, og det er blevet hipt, mondænt, pænt og dyrt, og det tiltrækker de veluddannede,« siger chefanalytiker fra Arbejderbevægelsens Erhvervsråd Mia Dahlskov Pihl, der står bag analysen.    Færre håndværkere   Ifølge analysen er der i løbet af de seneste 10 år sket en forandring i de store byer i Danmark.  Mens faglærte som for eksempel håndværkere i 2007 var i overtal i store dele af byområderne, er det nu personer med videregående uddannelse, der dominerer. Især på Vesterbro er der flest med videregående uddannelse. En af dem er Liane Zimsen Danbo.  Hun er født og opvokset på Vesterbro og boede i mange år i Reventlowsgade, dengang lejlighederne stadig var billige. I dag bor hun med sin familie, manden Per og to børn, i en andelslejlighed på fjerde sal i Dannevirkegade. Her har de boet siden 2009.  Hun er uddannet teolog og hører dermed med til statistikken om flere veluddannede på Vesterbro.    Godt socialt netværk   Som gadepræst tilknyttet Kristkirken har hun tæt kontakt med mennesker på Vesterbro, både de rige og de fattige.  »Vesterbro har i mange år haft et godt socialt netværk, hvor man selv løser problemerne, og jeg tror, det tiltrækker mange med videregående uddannelse. Der er en særlig sjæl her og et godt sammenhold, og det tiltrækker mange tilflyttere fra provinsen, så selvom flere af de veluddannede kunne have råd til huse i Holte, vælger de byen og Vesterbro, fordi her kan man være sig selv, samtidig med at man passer på hinanden,« siger Liane Zimsen Danbo.  Hun begræder ikke udviklingen og nægter at se betegnelser som hipstere som noget negativt.  »Det er jo også mennesker, og det er vel ikke dårligt for en bydel, at der bor veluddannede, hvis de bidrager til lokalmiljøet.  Jeg har jo selv en akademisk uddannelse, og det er da ikke dårligt for Vesterbro, at jeg bor her,« siger Liane Zimsen Danbo.  UVesterbro har et godt socialt netværk, hvor man passer på hinanden og løser problemerne, og det tiltrækker også veluddannede.  LIANE ZIMSEN DANBO, teolog og beboer på Vesterbro.    Fakta UDVIKLING   I 2007var faglærte den største gruppe i samtlige af landets kommuner. I dag udgør de veluddannede et flertal i København og de større provinsbyer.  På Vesterbro er 70 procent af indbyggerne personer med en videregående uddannelse.  Arbejderbevægelsens Erhvervsråd.  LOKALT: Det hele begyndte med et lille loppemarked. To gange om året holder ' damerne' i opgangen Dannebrogsgade 21 loppemarked på Otto Krabbes Plads. En af ' damerne' er Sidsel Galatius, og i foråret kom musikeren Esben Just, der bor i Saxogade hen til Sidsel og sagde; »nej, hvor hyggeligt, skal jeg ikke spille til?« De to begyndte at snakke mere og mere om at ' lave et eller andet' på Otto Krabbe Plads, og ' et eller andet' er nu i samarbejde med Vesterbro Lokaludvalg og lokale butikker og iværksættere blevet til Lokalstival, der finder sted søndag den 5. september fra 13-18.  »Jeg kan godt lide tanken om at bygge noget oven på noget, der er i forvejen. At man ikke slår alting så stort op, og det jeg så på Otto Krabbes Plads med loppemarkedet, var jo i virkeligheden anskuelsesundervisning i at tage udgangspunkt i det, der er,« siger Esben Just, der har boet på Vesterbro i godt 25 år.  Arrangørerne kontaktede skuespilleren Ken Vedsegaard, der bortset fra et par afstikkere til Århus og indre by, har boet på Vesterbro siden han var 15 år og spillet teater i Vesterbro Ungdomsgård. Han skal være konferencier på dagen -en slags toastmaster, der binder begivenhederne sammen. »Folkets stemme,« som Esben Just poetisk udtrykker det.  »For mig giver det rigtig god mening at lave sådan en festival, og jeg var slet ikke i tvivl om, at jeg ville være med. Jeg ser det som en mulighed, hvor man kan møde dem, man ser på gaden. Nu er jeg lige flyttet tilbage til Vesterbro efter at have boet i indre by, og det er noget helt andet. Der er meget mere liv på gaden, der er mere mangfoldigt, og det skal vi bevare,« siger Ken Vedsegaard.  Sidsel Galatius er nybagt mor til Annika på to måneder men har alligevel masser af overskud til at være med til at arrangere Lokalstival.  »Det er super spændende, og jeg synes faktisk, det giver energi.« »Ja, man bliver helt høj af det,« supplerer Esben Just.  »Og jeg er ikke nervøs endnu, men glæder mig rigtigt meget til dagen,« fortsætter Sidsel Galatius, der har boet på Vesterbro i seks år.    Lokaludvalget med   Sammen med Esben Just søgte hun allerede før sommerferien lokaludvalget om økonomisk og moralsk støtte, og lokaludvalget har ikke blot støttet arrangementet med over 100.000 kroner, men er ganske enkelt medarrangører.  »Vi har selv i lokaludvalget længe gerne villet lave noget lignende, så for os var det fantastisk mulighed at være med i, så vi ville gerne være med, og det har været meget gnidningsløst og kommunen har været rigtigt gode til at samarbejde med i forhold til at få lov til at bruge pladsen,« siger Mikael Stenstrup fra Vesterbro Lokaludvalg.  Han er den af arrangørerne, der kan prale af at have boet længst tid på Vesterbro.  »47 år. Jeg er født på Carlsberg -så kan du selv gætte, hvor gammel jeg er«. Lokalstivalen er ikke ment som nogen engangsaffære.  Hvis det bliver en succes, og der kommer mange mennesker, så er det meningen, at det skal være en tilbagevendende begivenhed hver den første søndag i september på Otto Krabbes Plads, og det er en fest for alle vesterbroere i alle aldre.  »Vi vil gerne lave en rigtig vesterbro-festival, hvor det ikke betyder noget, om man lige er flyttet til Vesterbro eller har boet har hele sit liv. Nogle gange taler man om det der med, at hvornår bliver man vesterbroer, så skal man have boet her i så og så mange år, men vi har det sådan, at når man bor på Vesterbro, uanset hvor længe man har gjort det, så er man vesterbroer,« siger Esben Just.  Skal han spille til? »Nej, jeg fandt ud af, at jeg fik for mange kasketter på, så jeg har droppet at spille. Jeg er ' kun' arrangør.«.    Lokale medvirkende   Alle medvirkende bands, boder og bedrifter er fra eller har en ( stor) tilknytning til Vesterbro.  Og så er det gratis for de medvirkende at deltage, de får stillet boder og udstyr til rådighed, men håbet er, at der til næste år vil komme endnu flere deltagere.  På dagen kan du høre musik fra Ataf, der blandt andet er kendt for Sommerfuglen, Pligten Kalder med Torben Steno og Johan Olsen, der er forsanger i Magtens Korridorer. Så er der Klezmofobia med Channe Nussbaum i front, og det indbyder nærmest til kædedans over pladsen.  Er man mere til demokratisk oplysning holder Vesterbro Lokaludvalg til i et forsamlingshus i form af et telt, og her kan man debattere lokale problemstillinger med sine naboer. Otto Krabbes Plads er et godt sted at lufte hund, og da arrangørerne synes, det er vigtigt, at der er noget for dem, der bruger pladsen, så kan man få gode råd fra den lokale dyrlæge og hundetræner.  Pladsen er også god at cykle tværs over, selvom man ikke må, så derfor er der også et mobilt cykelværksted. Det er AK cykler fra Istedgade, der giver din cykel et tjek.  Ingen festival uden ansigtsmaling og for 25 kroner kan børnene få en sommerfugl eller løve i ansigtet. For børnene er der også sjov leg med folkene fra Naturværkstedet, der vil lave en vandbane, man kan spille fodbold med Vestia og SSB og Copenhaghen Parkour holder workshops. Børnebogsforfatteren og den radikale politiker i borgerrepræsentationen Manu Sareen læser op fra sin seneste bog, der foregår i en kiosk i Istedgade.  Lokalstival er også dagen, hvor hedengangne og legendariske Hackenbusch genopstår for en dag. Gutterne fra baren serverer øl og vand og stemningen bliver som dengang.  Har man mere hang til kager end humle, så serverer Tante T lækre fine kager og te, og man kan også stille sulten hos Øko-Best, Café Creme og Konya Kebab.  Selve festivalen er som sådan gratis, men det koster naturligvis noget at spise og drikke og få lappet cyklet etc, så tag godt med kontanter med og husk også, at ikke engang regnvejr kan ødelægge et god lokal festival som Lokalstival. Vi ses på Otto Krabbes Plads -lige der hvor Westend, Matthæusgade og Dannebrogsgade mødes. Det er fra Vesterbro, på Vesterbro, for Vesterbro, til Vesterbro.  Nu skal vi til at skrive 2010 -et nyt årti venter os. I den anledning vil jeg gerne ønske alle på Vesterbro et godt nytår, jeg vil samtidig gerne benytte anledningen til at takke alle, der har engageret sig i bydelen, bydelens traditioner og udvikling. Det er utroligt vigtigt med engageret deltagelse i de mange ting der sker på Vesterbro i øjeblikket.  2009 blev desværre ikke året hvor vi fik fixerum på Vesterbro. Jeg håber, at Folketinget snart vil give os på Vesterbro mulighed for at lave et pilotprojekt med stofindtagelsesrum.  Jeg ved, det er grænseoverskridende for nogle. Men jeg mener, at vi på Vesterbro ved selvsyn og via egne oplevelser kan bevidne, at vi må og skal have et -gerne flere -egentlige stofindtagelsesrum.  Vi vil derved kunne sikre stofbrugerne bedre og mere værdige vilkår i en hård hverdag og det vil også kunne afhjælpe en række af de gener beboere og erhvervsliv oplever.  I det forløbne år åbnede Café Dugnad og succesen som den overvældende tilstrømning vidner om er et tydeligt bevis på at pladsen som Café Dugnad har fået er for trang.  Prostitution og trafficking præger også dele af gadebilledet på Vesterbro. Jeg undrer mig over, at der ikke gøres mere for at fange bagmændene og hjælpe de prostituerede.  Flere yder en stor indsat for at hjælpe, men jeg synes helt ærligt, at det er en skændsel, at det er nødvendigt.  Jeg kan kun opfordre til at alle bakker op om de organisationer og de mange frivillige der arbejder med sagen - og samtidig håbe og opfordre Folketinget til at behandle sagen mere seriøs.  Sundevedsgadekarréen var i 2009 på den politiske dagsorden. Der var forslag om omfattende nedrivninger og nybyggeri af bl. a. et højt hus på 9 ½ etage i karréen.  Men heldigvis blev forslaget taget af bordet af Borgerrepræsentationen efter massive protester fra bl. a. beboere i karréen og lokaludvalget -det er vi meget tilfredse med.  Jeg håber nu, at arbejdet med at planlægge et gårdanlæg i karréen vil kunne komme i gang i 2010.  Vesterbro skal have en bydelsplan, og det er et arbejde vi i lokaludvalget har brugt megen tid på i året, der er gået. Vi har lavet en række arrangementer, hvor rigtig mange vesterbro'ere har deltaget og vi har fået mange gode og spændende input til bydelsplanen, som vi nu skal til at skrive sammen til en bydelsplan, som skal vedtages i starten af det nye år.  Istedgade, trafikken og livet i Istedgade har også fyldt meget i debatten på Vesterbro og ikke mindst i Vesterbro Bladet. Lokaludvalget har fået udarbejdet et forslag, som vil kunne understøtte Istedgade som handelsgade, give meget bedre mulighed for at krydse gaden og sørge for at farten sænkes. Vi har holdt et offentligt møde om sagen, hvor vi fik opbakning til forslaget og det er naturligvis et forslag, som vi håber vil blive indarbejdet i det forslag som forvaltningen i 2010 skal udarbejde.  2009 var året hvor det blev besluttet, at der skal laves en rampe fra Dybbølsbro ned mod Bryggebroen, og det synes jeg er rigtig godt - jeg håber nu blot at processen vil blive speedet op, så rampen bliver etableret hurtigt. Jeg håber også at 2010 bliver året hvor Borgerrepræsentationen beslutter at bevilge penge til det havnebad, som vi for alt for lang tid siden blev stillet i udsigt, det er for dårligt at arbejdet ikke allerede er gået i gang.  2010 er året hvor der er valg til nyt lokaludvalg. Jeg vil opfordre alle der er interesseret i bydelen til at komme til informationsmøde og høre om mulighederne for at få indflydelse på det kommende lokaludvalg. Vi har informationsmøde den 12. januar i Demokratihuset og jeg håber vi ses, der er nok at tage fat på.  Én blandt mange ting jeg håber på vil ske i 2010 er, at Borgerrepræsentationen vil se at Vesterbro og Kgs. Enghave skal deles op og IKKE være én fælles bydel. De to bydele er forskellige på mange måder og der er altså langt -både fysisk og mentalt -fra Tippen til Hovedbanegården.  I Vesterbro Lokaludvalg har vi også det store problem at vi kun får halvdelen af de midler som andre bydele får til vores i øvrigt hårdt arbejdende sekretariat - altså den hjælp og støtte du og jeg og alle på Vesterbro skal have i forbindelse med det lokale demokrati og de lokale netværk på Vesterbro, det er helt utilstrækkeligt.  Til slut vil jeg ønske alle på Vesterbro et godt nytår -jeg håber vi ses i 2010.  Du kan følge Vesterbro Lokaludvalgs arbejde på www.vesterbrolokaludvalg.k k. dk, og vi er også at finde på Facebook, så kig også forbi dér og bliv venner med Vesterbro Lokaludvalg. Fysisk holder vi til i Demokratihuset, Valdemarsgade 4 -her er du også meget velkommen.  Jeg vil i det hele taget opfordre dig til at kontakte os, hvis du har forslag, kommentarer og idéer til ting du mener vi i lokaludvalget bør arbejde med.  NATTELIV: Med et stort rabalder slår københavnske politikere lige nu på tromme for en ny restaurations-og nattelivsplan.  En opgørelse fra Københavns Politi peger på, at problemet i hovedstaden primært eksisterer i Indre By og på Vesterbro.  Ifølge næstformand i Vesterbro Lokaludvalg Thomas Egholm (EL), er det dog en helt anden type udfordringer, der findes på Vesterbro.  »Det er typisk et mere voksent publikum, der går i byen på Vesterbro. Derfor ser vi slet heller ikke den samme problematik med et støjende natteliv på Vesterbro, som de gør i Indre By,« siger han.  Dog peger han på, at lokaludvalget var glade for at være med til møde på rådhuset i sidste uge og påvirke politiken.  Ingen ny Jomfu Ane Gade Han mener, at udviklingen går nogle steder i retning af, at Vesterbro bliver en mere og mere en del af Indre By.  »Derfor skal vi selvfølgelig være opmærksomme på, at det ikke tager en uheldig udvikling.  Vi har ikke lyst til at Enghave Plads bliver en ny Jomfru Ane Gade. Så vi er meget opmærksomme på, om vi begynder at se mange nye diskoteker og værtshuse herude,« siger han og nævner, at den nye uddannelse i skelbæksgade og de 10.000 studerende på Carlsberg godt kan komme til at skubbe i den retning.  Kødbyen går også fri Heller ikke i Kødbyen, er det lokaludvalgets oplevelse, at der er problemer med nattelivet.  Her er der, ligesom ved Enghave Plads, ganske få problemer, der kræver at politiet hjælper med at løse dem.  »Når man ser på det kort, de præsenterede for os, er det tydeligt, at det først og fremmest drejer sig om indre Vesterbro.  Det vil sige, det er hovedbanen, Scala og arealet derinde omkring.  Der er i virkeligheden ikke mange politiudrykninger omkring Kødbyen og det område,« siger han.    Træd varsomt frem   Der går ikke mange år, før metroen flytter fra Enghave Plads.  Men allerede nu er lokaludvalget på vagt, så det ikke nødvendigvis bliver værtshusene og diskotekerne, der skal tage over efter metrobyggeriet.  »Jeg synes ikke, det er den vej, det skal gå på Enghave Plads, og det er vi opmærksomme på. Det var et af de tydelige ønsker, vi havde til den nye nattelivspolitik,« siger han.  Vi har ikke lyst til, at Enghave Plads bliver en ny Jomfru Ane Gade, så vi er meget opmærksomme.  THOMAS EGHOLM (EL), næstformand i Vesterbro Lokaludvalg.  VESTERBRO TORV: Torsdag 31. maj klokken 10.00 holder Vesterbro Handelsforening generalforsamling på Café Obelix på Vesterbro Torv.  Det er ejer af Café Obelix, Søren Nissen, der er formand for handelsforeningen, men andre er velkomne til at melde sig under fanerne.  Ifølge Søren Nissen er det traditionelt, at det er ejeren af Café Obelix, der er formand for handelsforeningen, og han stiller op igen, men byder også andre velkomne.  I det hele taget håber han på, at mange erhvervsdrivende vil møde op til generalforsamlingen.  »Vi mangler kræfter til at løfte foreningen -vi mistede et stort aktiv i Erik Willumsgaard, der døde i en tragisk ulykke, så vi har brug for nye folk,« siger Søren Nissen.  Han mener, at den største udfordring for de handlende lige nu er parkeringen på Vesterbrogade.  »Det er klart, at nogle butikker er dybt afhængige af, om folk kan parkere ud foran -man køber ikke store ting og smækker dem ind i bussen.  Derfor er det lidt håbløst, at der er så få parkeringspladser, og vi opfordrer også lokaludvalget til at gå ind i den sag,« siger Søren Nissen.  På generalforsamlingen skal der vælges en ny bestyrelse, og dagordenen etc. fås til mødet.  Man kan også forhåndstilmelde sig generalforsamlingen på obelix@cafeer.dk.  Det er klart, at nogle butikker er dybt afhængige af, om folk kan parkere ud foran - man køber ikke store ting og smækker dem ind i bussen. Derfor er det lidt håbløst, at der er så få parkeringspladser, og vi opfordrer også lokaludvalget til at gå ind i den sag.  SØREN NISSEN, formand for Vesterbro Handelsforening.  AALBORG: For første gang lægger hele Vesterbro asfalt til sambarytmer og udklædte feststemte karnevalsdeltagere, når Karneval i Aalborg i dag helt fra Limfjordsbroen til Kildeparken benytter Vesterbro til det store optog.  Tidligere års afholdelse af karnevalet viser, at der er holdninger for og imod festen, men umiddelbart var det inden startskuddet til årets optog svært at finde trodsige reaktioner på Vesterbro på de udklædte deltageres mange timers lange vandren og dansen.  -Vi har drøftet det i foreningen, og de forretningsdrivende er mest bekymrede for, om deres vinduer skal gå i stykker, fortæller Jette Machholm, formand for Gadeforeningen Vesterbro.  -Vi tager det stille og roligt og afventer, hvordan det ser ud bagefter. Desuden har vejret jo stor indflydelse på, hvor mange publikummer der kommer, og hvor meget der bliver drukket, tilføjer hun.  Sms til kunder om karnevalet Gadeforeningen mener ikke, der er behov for særlige tiltag, men til gengæld har Henrik Brandt, der er indehaver af frisørsalonen Art of Hair i nummer 56, taget sine forholdsregler.  -Vi har sendt sms til lørdagens kunder om, at de skal tænke på, der er karneval og derfor skal tage af sted i god tid, og vi har opfordret dem til at parkere på østsiden af Vesterbro, fortæller Henrik Brandt.  Men han hilser festen velkommen.  -Det er fedt nok, at optaget går gennem hele Vesterbro.  Det eneste " hvis" er, hvis der er for mange, som skal ind og låne vores toiletter.  Men jeg kan godt lide, der sker noget, og at byen bliver brugt, siger han.  Stemningen i top på Tempo Glæden er endda større hos Maria Louise Hedemann, der nu i tre år har ejet værtshuset Tempo, på hjørnet af Vesterbro og Borgergade.  -For mig var det helt perfekt.  Vi åbner bare for døren.  De vil jo have bajere, og jeg lever af at sælge bajere, så jeg kommer til at tjene mange penge. Jeg synes, det er skidegodt, der sker noget i byen, og som erhvervsdrivende kan jeg kun bakke op om byfester, understreger hun.  Karnevalet giver heller ingen gravkammerstemning hos Begravelse Danmark og Peter Nielsen.  -Det er dejligt, der sker andre aktiviteter end bare trafik her på Vesterbro, siger han.    Vant til nattelivet   Heller ikke formanden for Ejerforeningen Vesterbro 82, Jens Jørgen Jensen, er bekymret.  -Vi kan jo se, at karnevalet plejer at blive afviklet godt og anstændigt med opstilling af toiletter. Det kan selvfølgelig blive et problem, hvis der ikke er nok, men man er generelt dygtig til at rydde op efter karnevalet, siger han og tilføjer.  -På Vesterbro er vi i forvejen vant til nattelivet.   

Røgtågerne er tykke som en oliebrand ved Golfen, men bajerne er billige, og hunden må komme med ind. 

Den 47-årige førtidspensionist John Petersen bestiller en øl. Sådan har det været på værtshuset Det Lille Øresund i Oehlenschlægersgade på Vesterbro i over 30 år, hvor et halvt hundrede stamkunder har deres daglige gang. 

»Vi kender hinanden, og det er vigtigt, fordi det giver sammenhold«, fastslår John Petersen og planter en hærget næve i den solide træbar. 

Han bestiller en ny øl.   

Bag baren nikker ejeren og bartenderen Teddy Young bekræftende. 

»Dette er en dagligstue for stamkunderne«, siger han. 

De fleste stamkunder dropper forbi to-tre gange dagligt. Rush-hour ligger sidst på formiddagen og midt på eftermiddagen. Stort set alle køber på klods. 

»Vi måtte dreje nøgle om med det samme, hvis ikke vi lod kunderne have regning«, siger Teddy Young smilende. 

»Jeg kommer ikke på de smarte caféer - også fordi jeg har hund ik'. Jeg bliver smidt ud med det samme. Det er lidt deprimerende«, siger John Petersen, men indrømmer, at han nok også mere er til at stå og hænge på pladserne. 

John Petersen flyttede til Oehlenschlægersgade for 30 år siden sammen med en pige, som han fik barn med, men hun skred, fordi Vesterbro var for farligt. Han startede med at give 540 kroner om måneden for lejligheden - nu betaler han 3.700.   FLOT FORNYELSE  

»Det gamle Vesterbro smuldrer, og det er blevet mondænt ad helvede til, men det er kun godt. De unge køber gamle skodbutikker og shiner dem op med facader og indendørs arkitektur og alt muligt - det er da flot«, siger John Petersen og bestiller en ny øl. 

Under hans barstol ligger King, et gadekryds med mest schæfer i sig. 

John Petersen beretter stolt, at hunden lige er blevet far til otte hvalpe »med en ægte schæfertæve«. 

»Hvad er det, King, har du fået noget på den dumme?«, afbryder en midaldrende kvinde, der netop har forladt sin plads ved den enarmede tyveknægt, og slår en rusten latter op. 

Hun hedder Andersen og brokker sig højlydt over det udbytte, maskinen ikke gav, trods de 400 kroner hun har hældt i den. Og hun er heller ikke helt tilfreds med udviklingen i kvarteret, hvor hun på 18. år bor i en andelslejlighed.   VIL IKKE DRIVES UD  

»Politikerne vil have de små ud af Vesterbro, og det skal være high society det hele. Du ser selv, hvad det koster at købe en lejlighed i dag«, siger Andersen med dirrende stemme. 

»Men hvis de rige vil bo på Vesterbro, må de jo det. Vi kunne sælge vores lejlighed for en halv million, men det kunne jeg ikke drømme om - jeg lader mig ikke drive ud, selv om huslejerne er eksploderet efter byfornyelsen«. 

Bag Teddy Young står sprutflasker på række. En whisky koster 15 kroner, men han sælger aldrig noget. 

»De står der mest for syns skyld. Det er kun øl, kunderne vil have - eller rettere Tuborg. Vi sælger tre gange så mange Tuborg som Carlsberg«, siger han uden at vide hvorfor. 

Andersen rejser sig for at købe nok en øl på klods og får den efter lidt kammeratlig palaver med bartenderen om, hvorvidt hendes samlede regning nu lyder på 800 eller 900 kroner. 

»Folk var sødere i gamle dage. For eksempel holdt spritterne øje med din unge, hvis du bad dem om det. I dag er der ingen, der holder øje med nogen. Der er ingen fælles ansvarsfølelse mere«, siger Andersen, der er uddannet sygehjælper og servitrice og har haft både pølsevogn, campingvogn og båd, men nu er førtidspensionist. 

Andersen bliver sendt hjem. Hendes mand har ringet efter hende. John Petersen bestiller en ny øl.   tanja.parker@pol.dk  per.borregaard@pol.dk    Fakta: Fem døgn på Vesterbro  

Vesterbro skifter ham. Ti års omfattende byfornyelse har sat markante spor på Vesterbro, hvor en lille toværelses lejlighed i dag koster en million. Den typiske Vesterbroborger er ikke længere den midaldrende mandlige førtidspensionist med en stor hund, men derimod den unge kvinde med studentereksamen og cykel. De nye beboere kæmper en stadig heftigere kamp med Vesterbros narkomaner og prostituerede. Politiken følger i årets sidste fem dage kulturkampen om opgangene.  Det var ikke nogen nem opgave, erkendte Niels Vestergaard, formand for Vesterbro Lokaludvalg, da han i fredags afslørede, hvem der har vundet den logokonkurrence, lokaludvalget udskrev tidligere på året.   - Vi har fået rigtig mange gode forslag. 93 i alt. Vi er meget overvældet over, at så mange har haft lyst til at deltage, og vi kan se, folk har brugt rigtig mange kræfter på det. Derfor har det været en svær udvælgelsesproces, sagde formanden, inden han afslørede, at vinderen af konkurrencen blev de to kammerater og vesterbroere Martin Koch og Tobias Larsson, der har lavet et logo, der forestiller en forenklet etageejendom, af den slags man finder mange af på Vesterbro.    Forenklet udtryk   - Vi så konkurrencen i Vesterbro Bladet og besluttede at deltage, fortalte Martin Koch, der sammen med Tobias Larsson har turet gaderne på Vesterbro tynde for at indfange Vesterbros sjæl og hente inspiration til logoet. Og netop forenklingen har makkerparret, der begge er arkitekter, arbejdet meget med.   - En ting er at få det til at fungere i plakatstørrelse, noget andet er, når det skal stå på brevpapir og visitkort, derfor har vi arbejdet meget med at forenkle det, forklarede Tobias Larsson ved prisoverrækkelsen, der udover chokolade og blomster også bød på 25.000 kroner. Penge der muligvis skal bruges på en studietur, forklarede prisvinderne.    Et år med lokaludvalget   Prisoverrækkelsen faldt sammen med Vesterbro Lokaludvalgs første mærkedag, nemlig et års dagen for lokaludvalgets tilblivelse. En tilblivelse som ikke altid har været lige let, lod Niels Vestergaard de fremmødte forstå.  - Vi har forsøg at finde vores plads i hierarkiet i Københavns Kommune, som er tung at danse med. Men vi blander os i debatterne, skriver høringssvar og holder borgermøder. Og dem vil holde flere af i fremtiden, lovede han og beskrev kort nogle af de sager, som lokaludvalget i øjeblikket holder et vågent øje med; udbygningen af Carlsberg, metro-cityringen, der betyder, at der skal anlægges to metro-stationer ved henholdsvis Hovedbanegården og på Enghave Plads og endelig spørgtsmålet om, hvorvidt Istedgade skal forsynes med cykelstier.  - Her har kommunen ønsket at anlægge cykelstier. Men det mener vi, er en dårlig ide. Og heldigvis er vi blevet reddet af regeringens anlægsstop, som betyder, at cykelstierne ikke bliver anlagt nu, lød det fra formanden, der også opfordrede gæsterne til at kigge forbi Bavnehøjområdet i morgen torsdag den 26. juni kl. 18, hvor lokaludvalget har taget initiativ til et arrangement. Det sker i forbindelse med udviklingen af udearealerne omkring Bavnehøj, som også er et af de områder, lokaludvalget arbejder med.  Sig navnet: »Kattejammerrock« - og en hel generation af danskere vil svare i kor: »Vesterbro Ungdomsgård«. Det var i begyndelsen af de glade 70ere, at en gruppe engagerede medarbejdere i den københavnske fritids-og ungdomsklub - med ildsjælen Bo Schiøler i spidsen - satte Vesterbro på det kulturelle og pædagogiske verdenskort med et festfyrværkeri af kreativitet.  Der blev sunget, spillet, komponeret, lavet film og opført teaterforestillinger, hele 170 er det blevet til gennem årene. Alt sammen under Bo Schiølers dynamiske ledelse.  Og ikke mindst: Der blev indspillet plader. Den første, »Vi lever på Vesterbro«, kom i 1974 og blev hurtigt fulgt op af megahittet »Kattejammerrock«, som stadig spilles i radioen. Siden er der stort set kommet en plade hvert år fra Vesterbro Ungdomsgård.  Men nu er det slut med pladeudgivelserne. 2. november udkommer CDen »Den sidste sang«. Den er nummer 36 i rækken og bliver også den sidste. I hvert fald med Bo Schiøler ved roret.  »I de seneste 35 år har jeg tilbragt hver sommer i studiet, men nu, hvor jeg lige om lidt fylder 65 og bliver folkepensionist, vil jeg gerne bruge mine sidste arbejdsår lidt mere fremadrettet,« siger han. »F. eks. ved at fortælle andre om de tricks fra gulvhøjde, jeg har praktiseret gennem årene. Og om de grundværdier, jeg har arbejdet ud fra - f. eks. betydningen af at kunne snakke om følelser som ensomhed og kærlighed og behovet for at være en konstant i børnenes liv, hvor det, man lover om tirsdagen, også holder om onsdagen. Det er grundværdier, der efter min mening er dobbelt så vigtige i 2010, som da jeg blev ansat i 1967.«.    Fortsætter live   At det er slut med at bruge tid i pladestudiet betyder imidlertid ikke, at Bo Schiøler dropper sit arbejde med de unge i Vesterbro Ungdomsgård: »Sanggruppen vil stadig tage ud og lave livejobs, og i øjeblikket har vi gang i to teaterforestillinger, som skal vises på bl. a. skoler og efterskoler op til jul,« fortæller han. »Jeg går ikke på pension, men plademediet er slut for mit vedkommende. Det er meget skæggere at lave tingene live.« Gennem årene har Bo Schiøler og Vesterbro Ungdomsgårds sanggruppe modtaget talrige priser og tillidshverv.  De har bl. a. været ambassadører for FN-forbundets kampagne mod racisme, kulturambassadører for Københavns Kommune, Fair Trade-ambassadør og været udnævnt til Årets Vesterbroer.  De har modtaget LOs Kulturpris, og i 2006 blev Bo Schiøler udnævnt til Ridder af Dannebrogsordenen.  Men den pris, han selv er mest glad for, er Svend Heinild Prisen, som gruppen modtog i 2000 på grund af sit »eksemplariske arbejde mellem børn, unge og voksne«. »Den begrundelse gjorde mig meget glad, for det er netop det, hele mit liv er gået ud på - at nedbryde grænser mellem aldersgrupperne,« siger han. »Vi har aldrig lavet musik specielt målrettet en bestemt aldersklasse. Vi har lavet den musik, vi kan lide.«.  tmp@berlingske.dk     Barndommens gade   Året er 1927. 10-årige Tove Ditlevsen dingler med fødderne fra en trækasse i baggården på Hedebygade 30. Ovenfra drypper kulørt vasketøj, som er spændt ud mellem de tætte vinduer og skygger for solen. Gården er fyldt med støj fra unger, der hopper, flæber og slår hinkesten mod asfalten. Fra de små køkkenvinduer siver røgen ud, mens husmødrene står bøjet over panderne og steger frikadeller.  De har med løftede pegefingre forbudt ungerne at komme op før spisetid, for der er ikke plads til de store børneflokke i de små lejligheder.  Tove bladrer opmærksomt i en bog. Efter middag vil hun sætte sig i feltsengen og skrive videre på sine egne digte.  »Hendes tekster betyder stadig meget for Vesterbro,« fortæller Paul Hartvigson, som er historiker og arrangerer byvandringer om Tove Ditlevsen. Jeg møder ham på Tove Ditlevsens Plads. Til højre er et mindesmærke af Tove Ditlevsen med digtcitater. Til venstre ligger Tove Ditlevsen Skole.  Første stop er Hedebygade nummer 30. Vi krydser parken og passerer Istedgade, hvor sporvogn nummer 10 plejede at køre. Da vi når frem, peger han mod huset.  »Her voksede hun op, men i ' Barndommens gade' refereres der faktisk til Istedgade.« Han forklarer, at digtet er en allegori for overgangen fra barn til voksen.  »Området ved Enghave Plads er barndommens uskyld. Hovedbanegården er den syndige voksenverden, hvor baggårdskattene pibler frem efter tusmørke.« Han hiver en krøllet papirlap op fra lommen og læser højt fra digtet ' Istedgade': Det regnede altid i Istedgade/ Nede ved banegården kom luderne frem. De lignede rige damer med paraplyer og høje hæle./ Fulde mænd var ikke farlige, sagde min veninde. Børnelokkere var altid ædru/ Hvis man gik ind i Café Charles blev man slået ihjel. Mange gik ind men ingen kom nogensinde levende ud derfra. Det sagde de store børn i syvende klasse, og alt hvad de sagde var sandt.  »Det nuværende Vesterbro er meget anderledes end det overbefolkede Vesterbro, som Tove Ditlevsen beskriver i sine digte. Ved industrialiseringen flyttede mange landmænd til hovedstaden for at få job, og familierne måtte rykke tæt sammen i de små lejligheder. Da her var flest, var her 75.000, i dag er vi 30.000 vesterbrogensere.« Paul Hartvigson fortæller, at i 1990' erne besluttede Københavns Kommune, at de gamle arbejderboliger skulle renoveres. På Nørrebro jævnede gravkøer de fleste af bygningerne med jorden, men på Vesterbro nåede de lokale at bremse dem i tide. Derfor er Vesterbro i dag den bydel som er bedst bevaret, og derfor står Tove Ditlevsens hjem her endnu. Han forklarer, at byfornyelsens medfølgende prisstigninger betød, at mange arbejdere måtte flytte ud. Istedet flyttede akademikerne ind.  Vi forlader gården og fortsætter forbi Vega - det tidligere Folkets Hus. På bænken foran sidder en gruppe og skåler i grønne flasker.  »Ja, spritterne er her stadig,« fortæller Paul. og forklarer, at selvom indbyggertallet er faldet, er mangfoldigheden steget.  »Men fællesskabet mangler. I Tove Ditlevsens tid passede du naboens unger. I dag passer du dig selv.« På Enghave Plads stopper vi ved en statue af en ung kvinde som holder et spædbarn i armene.  »Hende her er symbol for 1930' ernes fromme moderideal. Sådan ville Tove Ditlevsen ikke være,« fortæller han og uddyber, hvordan Tove frygtede at blive ligesom pigerne i gården, der i en ung alder fik stor mave og grydeske i hånden. I stedet blev hun forfatter. Debutromanen ' Pigesind' kom i bogbutikkerne i 1939, og danskerne og pressen klappede i hænderne af den unge, moderne kvinde fra arbejderklassen.  Men under den glamourøse overflade kæmpede Tove Ditlevsen med angst og depression og røg ind og ud af den lukkede. I 1976 skrev hun essayet ' En sibylles bekendelser', og året efter slugte hun en overdosis sovepiller. Ved hendes begravelse fulgte tusindevis af mennesker kisten op til Vestre Kirkegård, erindrer Paul Hartvigson.  Han åbner døren til det sidste stop på ruten, som er Tove Ditlevsens Mindehave på Enghavevej. Indenfor summer jazz fra højtalerne, og ved de rød-hvide duge sidder bedstemødre og drikker Ditlevsenøl og spiser Tove-omeletter med persille. På de tapetserede vægge pryder digte og fanfotos og ekspeditricen bag disken beretter stolt, at klaveret er fra Toves Ditlevsens tredje ægteskab. Paul bekræfter, at den afdøde forfatterinde stadig har kultstatus. »Hun var en af vor egne.  UOmrådet ved Enghave Plads er barndommens uskyld. Hovedbanegården er den syndige voksenverden, hvor baggårdskattene pibler frem efter tusmørke.  PAUL HARTVIGSON, historiker og arrangør af byvandringer.    EN LITTERÆR TIDSREJSE   For 100 år siden blev Tove Ditlevsen født i en smal baggård på Vesterbro.  Siden har kommunen renoveret de små vesterbrolejligheder, og prisstigninger og akademikere har skubbet arbejderne ud.  Byfornyelsen afspejles i litteraturen, og der er er langt mellem Tove Ditlevsens Barndommens gade i 1930' erne, Dan Turèlls Vesterbro Torv i 1970' erne og Claus Ankersens Enghave Plads anno 2017.  FØRSTE DEL: TOVE DITLEVSEN Anden del: Dan Turell Tredje del: Claus Ankersen.  Mariatjenesten, der er et værested for narkomaner på Vesterbro, virker som en magnet på narkomaner og pushere. Derfor udgør tjenesten i sig selv en central del af narkoproblemerne på Vesterbro. Det mener både Socialdemokratiet på Vesterbro og Vesterbro Handelsforening, som nu vil have Mariatjenesten fjernet fra Maria Kirkeplads og placeret den et andet sted i stedet for. "Vi har intet at udsætte på det arbejde, som Mariatjenesten udfører. Det er deres  placering , der er helt gal. Så længe de ligger lige midt mellem boliger og forretninger, har vi alle de alvorlige problemer, det medfører," siger formanden for Vesterbro Handelsforening, Tonni Overmans.  Handelsforeningen og Socialdemokratiet på Vesterbro foreslår derfor, at Mariatjenesten flyttes, f.eks. ud til hjørnet af Vigerslev Allé og Enghavevej, hvor der i forvejen ligger et narkocenter. "Der er ingen boliger og forretninger i forvejen, og det ligger tæt på en S-togstation, så det er let at komme dertil," siger Overmans. Forslaget om at flytte Mariatjenesten er en del af et større samlet oplæg om problemerne på Vesterbro, som Handelsforeningen og Socialdemokrati på Vesterbro i dag skulle have præsenteret justitsminister Frank Jensen for. Desværre er mødet blevet udsat, men det vil blive afholdt snarest, forlyder det.  Speciel politipatrulje  

 Ud over flytningen af Mariatjenesten går forslaget ud på, at der oprettes en specialpatrulje med 20-30 politifolk, der udelukkende skal beskæftige sig med narkorelaterede problemer og køre i fast rutefart omkring Hovedbanegården, Istedgade og sidegaderne. Men en sådan patrulje findes allerede, påpeger vicepolitiinspektør Mogens Christer Jensen, operativ leder på Station 1 på Vesterbro. "Narko- og bevillingsafdelingen har en specialpatrulje til at tage sig af dén slags opgaver. Derfor er det overflødigt at oprette en ny. Men det kan da godt være, at normeringen ikke er, som den burde være," siger Mogens Christer Jensen. Ifølge tillidsmanden på Station 1, Claus Oxfeldt, er bemandingen på Station 1 skåret til benet i timerne efter kl. 16. "Fra kl. 16 til 08 kører vi med et absolut minimum, det vil sige ca. otte mand. Det betyder, at vi er nødt til at prioritere opgaverne, og derfor bliver der snuppet langt færre pushere, end vi kunne. Det er jo netop i timerne efter kl. 16, at der for alvor er gang i den omkring narkosalget," siger Claus Oxfeldt. Ifølge ham har den skrabede bemanding stået på i ca. et halvt års tid.  Frustrerede kolleger  

 "Kollegerne er frustrerede. Det er ikke rart at måtte afvise folk, der beder om hjælp, fordi vi ikke har mandskab nok. Og mange af kollegerne vil jo gerne møde efter kl. 16, netop fordi det er dér, der sker allermest," siger Claus Oxfeldt. Oplægget til justitsministeren fra handelsforeningen og Socialdemokratiet rummer også forslag om ændring i politivedtægten, så man kan opløse grupper på mere end fire personer, hvis der er mistanke om f. eks. salg af narkotika. De vil styrke udvisningen af pushere, der ikke har dansk statsborgerskab. Og endelig foreslår de, at der indrettes deciderede fixerum på narkomanernes væresteder. "De fixer jo alligevel, uanset hvad, så er det da langt bedre, at de kan gøre det under trykke rammer og med det fornødne, sterile værktøj," siger Tonni Overmans. Det var i går ikke muligt at få en kommentar til oplægget fra Mariatjenesten.  eva.plesner@jp.dk   Beboerne på Vesterbro i København føler en stadig større afmagt over den åbenlyse handel med narko i bydelens gader.  Hvis beboerne blander sig, risikerer de trusler på livet.  En beboer har med fotografierne på denne side dokumenteret, at

problemet trods flere års politiindsats langt fra er løst - tværtimod.  Lykkes det endeligt politiet at få dømt narkohandlerne, får de kun mindre straffe, og kort tid efter er de atter i gang.  B.T.  har forelagt billederne for Bjørn Elmquist (R),

formand for Folketingets retsudvalg.  Læs hans svar på næste side.  Der var kongeligt besøg, store smil og smukke taler. Men ikke mindst var der stuvende fyldt i Carl Brisson salen.   Her samledes nuværende og tidligere ansatte og medlemmer og deres forældre og pårørende var for at fejre "gårdens" runde dag. Og der gik ikke længe, før der blev meldt udsolgt til siddepladserne. Folk måtte tage plads på balkonen eller bagest i salen. Og imens snakken gik lystigt på tværs af stolerækkerne, ankom Prins Henrik i sin egenskab af protektor for Vesterbro Ungdomsgård i selskab med bestyrelsesformand og tidligere overborgmester Jens Kramer Mikkelsen.  Flere af de ældre gæster rejste sig i ærbødighed, da de fik øje på prinsen, som først skulle foreviges af pressefotograferne, før Kramer Mikkelsen kunne indlede den officielle del af festlighederne med at spinde en ende over husets betydning og konkluderede, at det nok ikke er et hundeliv at være en del af Vesterbro Ungdomsgård. Der også var klap på skulderen til medarbejderne, der yder langt over, hvad lønsedlen honorerer dem for.    Går i blodet   "Vesterbro Ungdomsgård går én i blodet", konstaterede den tidligere overborgmester og fremhævede den bagage af respekt for andre og tro på sig selv, som de unge forlader gården med. Og Kramer ved, hvad han taler om. I 1999 var han således med, da sanggruppen var i New York. Og aldrig i sit liv har den læreruddannet borgmester oplevet en flok børn, der opførte sig så eksemplarisk.   - Her er skabt en fornem og særlig kultur, der bl.a. betyder at børnene lærer respekt for andre, at tro på sig selv og ikke mindst at være forberedt på, hvad der kommer til dem senere i livet, uanset om det bliver på en scene på Madison square Garden eller i en grønthandel i Istedgade. For på Vesterbro Ungdomsgård bliver børnene ikke stjerner for en aften, men stjerner for livet, sagde Kramer Mikkelsen, hvorefter en af gårdens tidligere medlemmer og medarbejdere, Knud Lyhne Rahbek tog over og præsenterede den musikalske og filmiske cocktail, som gæsterne blev budt på.    Godfather   Først på scenen var filmgruppen, der i tre måneder havde arbejdet på den film, der blev vist for publikum. Desværre gik nogle af pointerne hen over hovedet på folk på grund af en svingende lydkvalitet, men der klappet energisk, inden de unge sangere og musikere gik på. Først en meget nervøs Bettina, der skulle synge det tidligere Grand Prix-nummer Danse i Måneskin. Dernæst satte Frida sig til flyglet for at spille temaet fra Godfather til publikums udelte begejstring. Og skidt pyt, hvis man ikke rammer den rette tone eller tangent. På Vesterbro Ungdomsgård handler det om at turde tro på sig selv og stille op. Gør man det, vinder man publikums gunst  og det giver respekt.     Ny mand i spidsen    Jubilæumsdagen blev også brugt til at præsentere Vesterbro Ungdomsgårds nye forstander. Og det gjorde konstitueret leder Majken Glæsner med følgende ord:   - Vesterbro Ungdomsgård er et traditionsfyldt hus med mange minder og mange følelser. Men Vesterbro Ungdomsgård trænger også til noget nyt. Vi kan ikke overleve på traditionerne og minderne. Og derfor vil jeg gerne byde velkommen til Vesterbro Ungdomsgårds nye leder Peter Ambs-Thomsen.  Han kvitterede med en kort tale, hvori han gav udtryk for sin fascination af Vesterbro Ungdomsgård og konstaterede at jobbet som forstander er "en tung arv at løfte". En stor del af arven er den musik, der siden 1970'erne har gjaldet ud gennem sprækkerne i Vesterbro Ungdomsgård og gjort den verdensberømt i Danmark. En tradition, der har budt på utallige udenlandsrejser, adskillige priser og udgivelsen af indtil videre 29 album. I spidsen for den præstation har Bo Schiøler stået. Den utrættelige pædagog og tekstforfatter, der har skrevet ikke mindre end 700 numre, hvoraf flere også har skrevet sig ind i hjerterne hos danskerne. Hvem husker ikke den legendariske Kattejammerrock, der har fyldt i mange børne- og ungdomsværelser i 1970'erne. - Hverdagspoesi med indhold  og en besked til os alle, om at det er svært at stå på grænsen mellem barn og voksen, sagde Ritt Bjerregaard om Bo Schiølers tekster. Manden selv kunne man ane i baggrunden, da sanggruppen bagefter trykkede den af, så nakkehårene rejste sig. Det var jo ikke kun hans dag, det var hele Vesterbro Ungdomsgårds dag.  INTERVIEW: »Jeg var lidt træt af det socialromantiske billede, der nogle gange bliver tegnet af Vesterbro med narkomaner og ludere.« Michael Enggaard er journalist og udkommer i denne uge med sin første skønlitterære roman, Svækling.  Vi har sat os udenfor Bagerdygtig, hvor Istedgade er ved at vågne.  »Jeg kan godt lide de scener, der udspiller sig her - det er meget sjovere end andre steder, for her er virkelig alle slags mennesker,« siger Michael Enggaard, mens en mand i kilt og på høje hæle spankulerer forbi med to hunde i snor.  Ved siden af er et barn ved at udpege den flotteste kanelsnegl i bagervinduet.  I bogen ' Svækling' møder vi Frank, der er midt i livet uden egentlig at være kommet i gang med det. Han er automekaniker på Enghavevej og bokser, men går og dukker sig lidt for at se sandhederne i øjnene.  »Han er sammensat af det jeg kender fra min mors mand, der er automekaniker og så det jeg kender fra boksning,« siger Michael Enggaard, der som journalist har beskæftiget sig meget med boksning og har skrevet den anmelderroste biografi ' Kessler'.  ' Svækling' er hans første skønlitterære bog, men ikke den sidste.    Indkapsler Vesterbro   At handlingen foregår på Vesterbro er intet tilfælde. Det er det miljø, han kender bedst og så vil han gerne give et andet og mere hverdagsagtigt billede af Vesterbro.  »Jeg har med bogen forsøgt at indkapsle Vesterbro til noget for almindelige mennesker.  Nogle gange bliver det lidt romantiseret og negativt, at det gamle Vesterbro forsvinder, ligesom der var snak om under byfornyelsen. Men hvis der er et lokum i gården, så ryk det op i lejligheden. Det kan da ikke være dårligt,« siger Michael Enggaard.  Michael Enggaard bor i Westend med sin kone, Monika, og tre børn, et par tvillinger på ti år og en nyfødt søn på seks uger. Han kunne ikke forestille sig at bo andre steder, men da han var 12 år, blev hans rødder revet op, da moren mødte en mand fra Frederikshavn og flyttede fra Hvidovre og tog Michael med.  »Det var egentlig okay, men jeg er enebarn, så jeg var også meget på udebane og lidt ensom.  Men de var rigtigt søde, og jeg holder stadig meget af Frederikshavn, og så er jeg glad for at have oplevet andre steder af Danmark.« Han flyttede til Vesterbro lige fra Journalisthøjskolen og dengang så han anderledes på Vesterbro.  »Da var det mere en legeplads, hvor jeg gik meget i byen og på arbejde og forsøgte at stable et arbejdsliv på benene.  Efter jeg har fået børn, er Vesterbro jo mere et almindeligt samfund med skoler og institutioner og tandlæger som Hjørring eller Farum. Det opdager man jo ikke, når man er ung, for man er slet ikke vågen, når børnene går i skole eller bliver kørt i børnehave,« siger Michael Enggaard.  Romanen følger forskellige personer på Vesterbro og krydser mellem hovedpersonerne.  Hovedpersonen Frank arbejder på Enghavevej og gennem Ellen kommer vi hjem hos mennesker fra den lidt mere rå sociale bagside.    Forældremøder i Absalon   Kulturhuset Absalon spiller også en stor plads i bogen, og det er et af Michael Enggaards yndlingssteder.  »Her ser man bredden af vores samfund, og alle kan være der. Nogle gange kan man have følelse på en café, at man forstyrrer i nogen dagligstue.  Sådan er det ikke her. Jeg synes, det er et meget sympatisk projekt og med det samme, jeg træder ind af døren i Absalon, får jeg lyst til at være en god samfundsborger. Vi kommer der tit og spiser, og nogle gange holder vi uformelle forældremøder med forældrene fra klassen. Det er super hyggeligt og maden koster 50 kroner, det er genialt,« siger Michael Enggaard, der er glad for den uformelle tone på Vesterbro.  »Jeg kan godt lide slagfærdigheden, og at man ikke behøver at have kendt hinanden i ti år for at sige hej til hinanden eller tiltale nogen, man ikke kender,« siger Michael Enggaard.    Alle har en svækling i sig   Titlen ' Svækling' er en kærlig kommentar til den side af de fleste mennesker, der har noget, de ikke lige har modet til at få gjort noget ved.  »Svækling er ikke en taber - men måske en kærlig betegnelse for det manglende mod, man kan have. Vi har jo alle en svækling i os - det der bremser fra os at gøre det, vi gerne vil,« siger Michael Enggaard.  Selv ville han gerne være mere modig og håber på, at han kan få tid og rum til at skrive flere bøger, samtidig med at han gerne vil bevare sit job som kulturjournalist på Jyllandsposten.  På kort sigt drømmer han om at få et ekstra værelse i lejligheden i Westend.  »Så kunne jeg få plads til en pladespiller, for lige nu er der ikke noget sted at stille den, og pickuppen ville bare hoppe. Det ekstra værelse ville også give lidt ro i en hverdag med tryk på. Det kunne jeg godt bruge.«.  UMed det samme jeg træder ind ad døren i Absalon, får jeg lyst til at være en god samfundsborger.  MICHAEL ENGGAARD, journalist og forfatter om Absalon.  KONKURRENCE: Det må være en blandet fornøjelse at være vand. Når det er i vores kældre og ødelægger den elskede 80er samling af lper og gamle poesibøger eller pludselig vælter ned fra oven, præcis når man skal cykle hjem i festkjole og stiletter, så hader vi det. Men når solen skinner, og ferien står lokkende foran døren, kan vi ikke få vand nok.  Vand er temaet i Vesterbro Lokaludvalgs konkurrence, Vesterbros Gader, hvor kreative vesterbroere bliver inviteret til at komme med forslag til, hvordan man kan få vand i byrummet eller lave vandmiljøer på Vesterbro.  For at skyde konkurrencen i gang holdt Vesterbro Lokaludvalg mandag sidste uge en event foran indgangen til Skydebanehaven.  Og der var virkelig gang i vandmasserne -en stor container var fyldt med vand og vesterbrobørnene badede med store badedyr, som i en gammeldags 50erfilm. Ved siden af stod en sauna til inspiration til kommende projekter på Vesterbro. Måske en ide til en eventuelt kommende sandstrand? Til at sætte lidt fut i bølgerne spillede Flaskedrengene på ja, flasker og imens var der arkitekter og kunstnere fra hele byen til at inspirere vesterbroerne til at finde på projekter med vand til bydelen.  I lighed med sidste års konkurrence kan alle kreative vesterbroere deltage i konkurrencen om et projekt. Der er afsat 125.000 kroner af lokaludvalgets puljemidler til projekterne -kun de mest van( d) vittige ideer vinder -du kan læse mere om konkurrencen og betingelserne på www.vesterbrosgader.  dk -her følger en kort oversigt: 28.august: Deadline for indsendelse af forslag til gaderumsprojekt.  29. august-2. september: Juryen vælger vinderprojekter for i alt kr. 125.000.  For at komme i betragtning skal man kunne gennemføre sit gaderumsprojekt et offentligt sted på Vesterbro i perioden 3/ 9-16/ 10 2012.  Juryen ser bl. a. på om projektet bidrager til netværk og er nyskabende.  Juryen er: Maja Ingvartsen ( medlem Lokaludvalget), Erling Hagemann ( medlem Lokaludvalget), Bettina Porsild ( medlem Lokaludvalget), Ole Rindtoft ( medlem Lokaludvalget), Nanna Bay-Müller ( projektmedarbejder i Lokaludvalget), Carina Zunino ( billedkunstner), Benny Jepsen ( arkitekt, Büro Detours), Keld Pedersen ( KIHOSKH, iværksætter), Lone Bank ( billedkunstner, Bank &amp; Rau) 4. september: Gaderumsprojekterne præsenteres på Lokalstivalen.  Kom og se med på Otto Krabbes Plads.  AARHUS: Det myldrede ind med kommentarer på Stiftens Facookside, da vi forleden præsenterede planerne for en ny og usædvanlig bygning på hjørnet af Vesterbro Torv og Vester Allé.  »Fantastisk byggeri«, »tudegrimt« »et friskt pust«, »totalt kikset,« »byg byg byg«, lød det i kommentarerne, hvor begejstrede tilhængere og arge modstandere af projektet var stort set lige mange.  Og så har arkitekten, der har tegnet tilbygningen, allerede opnået to ting: Sat gang i debatten -og rettet lyset mod Vesterbro Torv, der ikke ligefrem er det mest spændende sted i byen i dag.  Arkitekten -Julien De Smedt -JDS -er heller ikke hvem som helst.  Mellem kunst og arkitektur »Han jonglerer mellem arkitektur og kunst. Og han rammer rigtig fint,« siger Jørn Tækker, der var idémanden til Isbjerget, og som kender Julien De Smedt derfra.  Det er også Jørn Tækker, der står bag planerne om den nye hjørneejendom på Vesterbro Torv med godt 30 lejligheder og plads til Superbrugsen i stueplan.  Den dansk-belgiske arkitekt var sammen med århusianske Cebra hovedarkitekter på Isbjerget på Aarhus Ø. Han har tidligere haft arkitektfirmaet Plot sammen med den danske stjernearkitekt, Bjarke Ingels. Et firma de drev sammen, til de i 2006 gik hver til sit med henholdsvis JDS og BIG.  JDS opererer over store dele af verden og har kontorer i København, Bruxelles og Shanghai, så det er alt andet end en sidegadearkitekt, der kan komme til at sætte sit præg på Vesterbro Torv.    Venter på byrådet   »Det er en modig og usædvanlig løsning, han har fundet til det hjørne. Det kan blive et plus ikke bare for Vesterbro Torv men for byen,« siger Jørn Tækker, der har arbejdet med projektet gennem et par år.  Lige nu venter han på, at først byrådets tekniske udvalg og siden byrådet i løbet af kort tid tager stilling til projektet.  »Hvis byrådet siger god for det, vil jeg skyde på, at vi kan gå i gang lige efter sommerferien,« siger Jørn Tækker.    Lidt som en byport   Han ser projektet som starten på at gøre området ved Vesterbro Torv til mere end blot en vindblæst passage.  »Det her vil komme til at give en anden oplevelse af Vesterbro Torv. Bygningen bliver lidt byport-agtig. Den vil skabe en opmærksomhed ved det hjørne,« siger Jørn Tækker, der forventer, at JDS-projektet kan blive et af stoppestederne, når arkitekturinteresserede bevæger sig rundt i byen.  »Og der er jo masser af mennesker, der, når de rejser på ferie, bruger en del at tiden på at kigge på arkitektur. Som ligefrem rejser efter arkitektur.  Hjørnet ved Vesterbro Torv kan blive et rigtig godt supplement til, hvad Aarhus i øvrigt har at byde på på den front,« siger Jørn Tækker.    Begejstret stadsarkitekt   Undervejs i forløbet har han været i løbende dialog med stadsarkitekt Stephen Willacy, der er meget positiv overfor projektet.  »Jeg er glad for, at der her er en bygherre, der tør lave noget andet end det, vi er vant til at se. På et glemt hjørne som det her er det helt okay at arbejde med en usædvanlig løsning.  Byggefeltet er jo nærmest en tomt i dag på en mørk og ret kedelig gadestrækning,« siger stadsarkitekten og fortsætter: »Samtidig vil det være rigtig godt at få noget let, lyst og fabulerende bygget op mod den store, røde murstenskollos, der dominerer Vesterbro Torv. Jeg håber, at det her sammen med nybyggeriet på hjørnet mod Vesterport kan blive anledningen til, at vi begynder at se på, hvad vi kan gøre med hele Vesterbro Torv.« Det er også Jørn Tækker, der står bag byggeriet på Vesterport-hjørnet, hvor der tidligere var posthus. Her skal der opføres en -noget mindre opsigtsvækkende -bygning med små 30 lejligheder og butik i stueetagen.    Af René Mølskov     rem@minby.dk   Alene: Det var arbejdet for de mest udsattes skyld, der i sidste ende førte til oprettelsen af 'Stofindtagelsesrummet' H17 på Halmtorvet.  Det har naturligvis ikke været uden problemer og udfordringer, men målet om skadesreduktion er for mange at se, fornuftigt. Diskussionen har dog længe kørt på, om de kæmpe fixerum er vejen frem, eller en mere fornuftig løsning var flere små fikserum fordelt over byen.  Det blev blandt andet debatteret i Istedgade til gadefesten i søndags, hvor også socialborgmester Mia Nyegaard, deltog.    Behov for drøftelser   Vesterbro Bladet har skrevet til alle deltagerne på paneldebatten og socialborgmesteren svarer i en mail til avisen, at:  »Der er tydeligvis en række udfordringer omkring H17, vi skal have løst. Det er vigtigt, at stofindtagelsesrummene er velfungerende, så stofbrugerne kan fixe eller ryge på værdig vis, I mine øjne kalder situationen på en politisk drøftelse på baggrund af en grundig afdækning af, hvordan tingene fungerer nu, og hvad der kan gøres bedre. Meget kan vi løse selv, men vi skal også have hjælp. Det kan jo ikke nytte noget, at vi har en gruppe af asylansøgere, som udlændingemyndighederne reelt ikke hjælper i dag.«     Kritisk situation for H17   Socialdemokraternes Laura Rosenvinge er enig med borrmesteren i, at der skal er udfordringer omkring fikserummet.  »H17 er i en kritisk situation, hvor vi har brug for ikke bare at få tilføjet ressourcer, men også ligge en længere strategisk plan for hvordan vi får det til at fungere,« skriver hun og fortsætter:  »Jeg har ikke løsningerne. Jeg tror de skal findes i samarbejde med vesterbroborgere og NGO´er, men jeg tør godt pege på to ting jeg mener vi skal have gjort snart.«     Flere behov på H17   For det første peger hun på, at der er behov for at få styr på køkkenet i H17, så det runde bord, kan forsætte deres gode arbejde med at give brugerne mad og skabe ro.  For det andet mener hun, der skal ses på, hvad der skal gøres med alle de udenlandske stofmisbruger, specielt de der bliver fanget i flygtningesystemet, også for at undgå at H17 ikke kan blive en løbebane for mere stofmisbrug.  Det var Vesterbro Lokaludvalg, der havde sat dagordnen, da emnet blev diskuteret i weekenden. Netop med det formål at sætte fokus på at Vesterbro ikke bør stå alene med stofindtagelsesrummene og de udfordringer, det kan medføre for lokalområdet.  Hvor vidt, der er nye løsninger på vej i den retning, er dog endnu uvist.  »Det kan godt være, at der skal være flere stofindtagelsesrum i København. Men det kræver grundige overvejelser om fordele og ulemper. Og det kræver også finansiering,« lyder det fra socialborgmester Mia Nyegaard  Et øjeblik troede man, at manden i den hvide T-shirt og med de store tatoveringer på armene var ved at rejse sig op for at pande den tandløse, skæve grønlænder én på hatten.  Grønlænderen var kommet sejlende ned ad Istedgade, småsnakkende med sig selv i beskidt tøj, i en ubestemmelig brandert og havde lige nået med sløret stemme at spørge: »Har du ikke en krone til en,« da manden med tatoveringerne i en hurtig bevægelse havde rejst sig fra sin lave træstol på Café Kaffe midt på Istedgade.  Imidlertid knyttede han ikke sin næve, men lagde i stedet armen om skulderen på den skæve eksistens og sagde: »Du skal sgu da med ind og have en kop kaffe, mand! Hvad kan du bedst lide?« Et par minutter senere kom de begge ud af caféen, gav hinanden en highfive, og grønlænderen slingrede videre ned ad Istedgade med en caffe latte-to-go med låg i hånden.  Optrinnet kunne sikkert have fundet sted alle mulige steder i Danmark, men næppe så hyppigt som på Vesterbro i København. Her har 5-600 mænd og kvinder, mange af dem hjemløse, endnu flere stofmisbrugere, deres daglige gang nede omkring Mændenes Hjem, tæt på hovedbanegården.  Stemte på Alternativet Om gennemsnitsdanskeren så ville have budt på kaffe, sådan som cafégæsten på Kaffe gjorde, er muligvis mere tvivlsomt. Men for den pågældende cafégæst, som viser sig at hedde Sadegh Maktabi, var det helt naturligt.  »Jeg har sat mig det mål at bidrage til at gøre verden et bedre sted at være. Det er nok noget naivt, men nogen er nødt til at gøre det,« griner han.  Han er 42 år, har en iransk far og en dansk mor og kommer fra en tæppehandlerfamilie på Store Kongensgade.  Selv har han både været salgschef i et kopimaskine-firma, har taget en læreruddannelse og har været "pædarigtiggod" i mange år, som han siger det. Nu har han sit eget firma, der hjælper kommunerne med at tackle utilpassede unge.  »Jeg tror, at det er typisk for folk på Vesterbro, at man forsøger at hjælpe folk, der har ramt bunden af samfundet,« siger Sadegh Maktabi.  Ved folketingsvalget stemte han på Alternativet, bl. a.  fordi han tror, at det parti kan få noget mere menneskelighed ind i politik.  På Vesterbro fik netop Alternativet sammen med Enhedslisten og De Radikale så mange stemmer, at de næsten kunne danne en flertalsregering, hvis det var på Christiansborg.  Solidaritet med de svage Omsorgen for de svageste har da også haft sin egen lange historie på Vesterbro. Den kender forstander Ivan Christensen på Mændenes Hjem lidt længere nede ad gaden godt til efter sine 16 års arbejde på hjemmet: »Folk på Vesterbro er solidariske med de mennesker, der lever på kanten. For den slags mennesker har der altid været her i bydelen. Her har forældre tilmed gjort det til en dyd at opdrage deres børn til at være solidariske. At vokse op i en bydel, hvor man møder folk, der lever på kanten, er med til at danne børnene.  Det giver dem tolerance, social forståelse og udsyn,« siger forstanderen for Mændenes Hjem, som tilføjer, at et af hans vigtigste mål er at bidrage til at få skabt så meget social sammenhængskraft som muligt i bydelen.  »Solidariteten og den sociale tolerance trives, samtidig med at andre ting har ændret sig. Efter byfornyelsen i midten af 1990' erne er nogle ting ændret. Gårdene er blevet større, men også mere lukkede, der er sat dørtelefoner op, og opgangene og de attraktive gårdmiljøer er blevet mindre tilgængelige,« siger Ivan Christensen.    Slider på Vesterbro   En del af udviklingen har også været, at miljøet på den åbne stofscene, bl. a. omkring Mændenes Hjem, er blevet mere råt. De 5-600 mennesker, der hver dag kommer for at få lidt varme, for at møde deres pusher eller for at fixe i stofindtagelsesrummet Skyen under ordnede forhold, slider på Vesterbro.  Kokainen har afløst heroinen og er blevet allemandsstof.  Nogle af stofbrugerne skal have stoffet op til 60 gange om dagen, og det gør dem hyperaktive og offensive. Da folk var på heroin, kunne de klare sig med tre fix om dagen, og heroinen gjorde dem mere indadvendte og afslappede.  »Kokainen har skabt et hektisk fortættet stofmiljø omkring Mændenes Hjem og på Indre Vesterbro. Vi håbede, at stofindtagelsesrummet Skyen ville føre til færre stofindtag i det offentlige rum, og det er også sket,« siger Ivan Christensen.  At færre narkomaner er begyndt at gå ind i fixerummet har ført til, at antallet af fundne kanyler er faldet med 90 pct.  DSB - som ellers i årevis har spillet skraldende militærmusik ved Hovedbanegårdens udgang til Vesterbro i Reventlowsgade for at jage narkomanerne væk - har slukket for musikken, fordi det ikke længere var nødvendigt.  Men en stigende del af stofbrugerne har slet ikke nogen ballast i form af familie et eller andet sted i nærheden.  Omkring 60 pct. af brugerne, har en anden etnisk baggrund end dansk. I de senere år er der kommet flere østeuropæere og skandinavere til.  Nogle af naboerne er så trætte af støjen fra Mændenes Hjem, at de er gået sammen i en bevægelse, sat i gang med en Facebook-gruppe med navnet "Vesterbro mod narkohelvedet".  Nabo: Ikke gået i Gentofte Mette Halbæk, der bor lige over for Mændenes Hjem, forstår dem efterhånden godt.  »Larmen om natten gør efterhånden, at jeg ikke kan sove med åbne vinduer, så om sommeren må jeg vælge mellem at sove i saunalignende temperaturer eller at ligge vågen i et svalt støjhelvede.  Jeg har hørt fra nogle i de omkringliggende opgange, at narkomaner kommer ind i deres opgang og bruger dem til at besørge i, at fixe i uden at rydde op efter sig og til at stene i. Kan det være rigtigt, at vi skal leve med det? Den var vist ikke gået i Gentofte«. Mette Halbæk kender Vesterbro rigtig godt, for hun har boet her med korte afbræk siden 1990.  »Det gamle Vesterbro fra før byfornyelsen i 1990' erne er forsvundet. Dengang var det lidt af et landsbysamfund, hvor man var hjælpsom og kiggede efter hinanden. Der var en ånd, et fællesskab, og man talte med naboerne. Det er svært at generalisere, men det ser ud, som om pænheden har sænket sig godt og grundigt over Vesterbro. Det vrimler med unge studerende fra Jylland og børnefamilier, og det sætter deres præg på bydelen,« siger Mette Halbæk og fortsætter: »Mange af de gamle beboere er væk. Værtshuse lukker og bliver erstattet af caféer.  Der er dyre andelslejligheder og designershops. Ja altså lige undtagen i min ende af Istedgade, hvor miljøet er blevet mere og mere råt. Ellers har Istedgade for længst overgivet sig til cafémiljøet og til andelsbestyrelser, der afgør, at der ikke må være en bar i stueetagen af opgangen, og hvor mange helst vil møde folk, der ligner dem selv,« siger Mette Halbæk.    Bliver på Vesterbro   Hun går dog ikke med planer om at flytte: »Vesterbro er nu engang det sted, hvor jeg hører hjemme. Og trods alt holder jeg af min bydel, hvor jeg stadig møder mange dejlige folk, der er åbne, søde og generøse.  Hipster eller ej, der gemmer sig ofte gode smil og hjerter bag de dér kæmpestore 1970' er fuldskæg,« siger Mette Halbæk.  orla.borg@jp.dk   At vokse op i en bydel, hvor man møder folk, der lever på kanten, er med til at danne børnene. Det giver dem tolerance, social forståelse og udsyn.  Ivan Christensen, forstander, Mændenes Hjem, Vesterbro.    Fakta: DER ER ET YNDIGT LAND Vesterbro   Da danskerne ved folketingsvalget stemte Dansk Folkeparti ind som landets næststørste parti, kom det bag på mange.  Men hvorfor? Og hvorfor er det yndige land så politisk opsplittet? Jyllands-Posten undersøger nationens mentale tilstand.      VIBORG: Hvornår mon der sker noget med Vesterbro Torv? Svaret blafrer indtil videre i vinden.  Et gå i byen-sted, en genbrugsforretning og nogle årvågne parkeringsvagter har længe været de eneste forretningsdrivende, der var tilbage på det centralt beliggende torv i Viborg.  Godt og vel en gang om året har folkebladet skrevet en artikel om torvet, som er præget af huller i asfalten og forladte bygninger. Torvets ejer, Bach Gruppen, har gentagne gange meldt ud, at der er planer for området. Planer som er blevet reduceret i tidens løb.  I 2014 lød en overskrifteksempelvis: " Vesterbro Torv bliver snart peppet op". Det var i december, nogle uger efter at Netto var flyttet fra torvet. I løbet af 2015 flyttede de øvrige lejere fra Bach Gruppens bygninger.    intet nyt   I februar 2017 lød meldingen fra underdirektør i Bach Gruppen, Benjamin Galacho, at man nu havde fået en stor -men anonym -lejer.  Man håbede på at gå gang i arbejdet med at renovere og ombygge torvet i slutningen af 2017 eller begyndelsen af 2018. Det krævede nogle små ændringer i lokalplanen.  Formaliteter.  Endnu er intet sket.  Utallige ubesvarede opkald fra Viborg Stifts Folkeblad til underdirektøren er ikke blevet besvaret, men i en kortfattet mail lyder det: -Som bekendt tager ting tid, og der arbejdes stadig på omtalte projekt.  Så der er som sådan ikke nyt i sagen, andet end der arbejdes på det.  Folkebladet har spurgt, hvad der holder projektet tilbage, og om den omtalte lejer stadig er indstillet på at vente, men disse spørgsmål står indtil videre ubesvarede hen.  Bach Gruppen købte den asfalterede matrikel ved Vesterbrogade samt de omkringliggende bygninger på syd-og østsiden i 2006. Allerede da gjorde man det klart, at man satte en arkitekt til at tegne fremtidens torv.  Tilbage i 2011 vedtog byrådet en lokalplan, der tillod opførelsen af et butikscenter ved navn »Vesterbrocenteret«, som blandt andet skulle have parkeringskælder i to niveauer.  Siden blev ambitionerne mindre, og det senest offentliggjorte projekt handler om et etagebyggeri med boliger og parkering i gården -og med erhverv i stueetagen.  I de sidste par måneder har en håndfuld mennesker mødtes på Vesterbros Torv hver torsdag formiddag for at planlægge en fødselsdagsfest i anledning af Vesterbros 400-års fødselsdag i år.  Resultatet er blevet en fødselsdagsfest lørdag 13. september på Vesterbros Torv kl. 14 til 15. Arrangementet er bl. a. kommet i stand takket være en økonomisk håndsrækning fra Tuborg Fondet.  Den musxikalske underholdning bliver leveret af den legendariske Bo Schiøler i spidsen for Vesterbro Sanggruppe anno 1976 (Kattejammerrock).  Også sangerinden, guitaristen og komponisten Mathilde Falch vil sørge for underholdning.  Og så vil der være andre aktiviteter på pladsen, Boldklubben Vestia, spejderne og meget andet.  Vesterbro overgiver sig efter sigende aldrig, men til gengæld forandrer bydelen sig kraftigt i disse år.

Luderne og lommetyvene har fået selskab af en ny og velfungerende generation vesterbroere.  Smarte cafeer afløser beverdingerne, hundeklipperen har fået selskab af nye frisørsaloner og tøjbutikkerne henter varelageret direkte fra London.

Men trods de store forandringer holder bydelens græsrødder fast i sociale arrangementer for alle vesterbroere uanset alder, uddannelse og social status.  Bydelens største arrangement er den årlige Vesterbro Kulturuge, der netop nu forsøger at bygge bro

mellem det nye og det gamle Vesterbro.    Gratis kultur til folket   "Vesterbro Kulturuge blev startet, fordi vesterbroerne manglede kulturelle oplevelser.  Og som princip blev det besluttet, at alt skulle være gratis," forklarer Jørgen Kunstmann, der arrangerer og koordinerer Vesterbro

Kulturuge.

Penge fra fonde og en underskudsgaranti fra Københavns Kommune sikrer det økonomiske grundlag, og frivillig arbejdskraft får kulturugen til at løbe af stablen.

"Vesterbro har haft en årlig Kulturuge siden 1984, men i forbindelse med Kulturby 96 valgte vi at arrangere to kulturuger.  Og det var vi lige ved at gå ned på.  Jeg syntes, at det ville være synd, hvis kulturugen skulle forsvinde, så jeg valgte at blive

ved og har siden stået alene som koordinator for arrangementet." Vesterbro Kulturuge er en forening, der har 55-60 medlemmer, blandt andet bydelens kirker og institutioner.  Det betyder også, at kulturugen har tilbud for enhver smag, lige fra økologisk

brunch i Mariakirkens regi til rapkoncert for bydelens hjemmedrenge- og piger.  Selv om de optrædende ikke længere kun er bydelens amatører, er alle arrangementer stadig gratis.

  Fremtiden er usikker   "Jeg synes, at vi har en stor opbakning i befolkningen, også selv om bydelen har forandret sig en del.  Desværre er folk ikke så vilde med at være med til at arrangere, de vil kun lige tage stilling til deres eget arrangement og

ikke til Kulturugen som sådan," beklager Jørgen Kunstmann, der som efterlønner har tid til at stå for den overordnede koordinering.

"Men på Vesterbro har man altid stået sammen, og sammenholdet eksisterer faktisk stadigvæk, når der er problemer, som for eksempel al balladen omkring den brune kødby.  Men jeg er faktisk lidt bekymret for, om der er nogen til at tage over efter mig, når

jeg ikke kan mere," siger han.

Vesterbro Kulturuge spænder vidt.  Idrætsfabrikken på Valdemarsgade står bag mesterskabet i asfaltfodbold for drenge og piger i 6.-7.  klasse.

Har man mod på en tackling, der giver asfalteksem, løber turneringen af stablen torsdag fra kl.  9-13 i Valdemarsgade 14.

  Bolchekogning   Rådhuspladsen bliver også forvandlet til en fodboldbane, når blandt andet Kulturværkstedet Dagmar fløjter ind til fodboldturnering for drenge i alderen 13-25 år.  Bolden gives op kl.  16 og interesserede kan melde sig til turneringen fra

kl.  14.

Lørdag den 2. september inviterer Skydebanegade-Øst karéen til fest i de nyanlagte gårdanlæg.  Alle er velkom´ne også ikke-naboer og fra kl.  15 byder programmet på alt fra bolchekogning til Aserbajdsjansk musik og 60'er rock.  Beboerne stiller en grill

til rådighed til den medbragte mad og sælger øl og vand til de tørstige.

Vesterbros internationale teater Terra Nova Teatret serverer sammen med Fortæller Fugle eventyr fra eksotiske steder som Afrika, Balkan, Japan og naturligvis Vesterbro.  Da arrangementet er for børn og voksne, og helt i røverhistoriernes ånd, fortælles

eventyrene på et hemmeligt sted!  De eventyrlystne mødes fredag kl.  16.45 i Kulturhuset, Lyrskovgade 4.

Enghave Parken var i 50'erne lig med pigtrådsmusik og ballade.  I dag er der knapt så meget gang i parken, der dog lægger scene og plæner til Vesterbro Kulturuges afslutningskoncert søndag d. 3. september.

Kl.  14 går Billy Cross, Mik Schack og Flemming Osterman på scenen, de bliver afløst af Teddy Edelmann med band kl.  15.45, og endelig lukker og slukker Outlandish fra kl.  17.  Undertegnede - langtids-DJBFA'er - stoppede mit virke som komponist, sangskriver, dramatiker og instruktør for børn og unge på Vesterbro Ungdomsgård medio december 2010, efter 44 år.  Jeg har aldrig før skrevet noget, der bare mindede om en artikel.  Men når KOMPOST har temanummer og Thulla spørger efter betragtninger over succes, synes jeg det kunne være sjovt at nedfælde et par strøtanker, bakspejlssplinter og halve erindringer i anarkistisk collageform, i den rækkefølge, papiret vil modtage dem.  Enhver system-kritikker bydes velkommen. Alle andre bør stå af her! So here we go: Bo: Barn på Det Kongelige Teater og skoleelev i England.  Fan af Tommy Steele - han var sød og frisk... og havde noder på blusen - og jeg fik vaseline i håret og jeg fik elastikker på min papkasse-guitar.  Som stor dreng boede jeg i Vanløse. Next door lå der en rockerbar, hvor jukeboksen konstant spillede Elvis, Brenda Lee, Fats Domino, Jerry Lee Lewis og så videre.  Jeg sad i skjul under et bord og sugede til mig, indtil jeg blev hentet af min far.  Som ung mand boede jeg tit i London. Forbillederne blev Bob Dylan, Leonard Cohen, John Lennon..  Alt var tilladt, lyrikken mødte musikken, gulvtæppet blev trukket væk, og Bo Schiøler ville være sangskriver! Jeg kunne otte akkorder på en guitar og havde en digtsamling ude på Gyldendal: Det var i 1966 og verden stod åben.    VESTERBRO UNGDOMSGÅRD   Jeg fik et sommerferiejob på Vesterbro Ungdomsgård som guitarlærer. Jeg lærte børnene at spille Se den lille kattekilling og Tom Dooley., Alle kunne finde ud af at skifte fra G til D - når ordene rimede.  Successen var hjemme. 40 år efter får jeg mails fra en kendt dansktop-musiker, som giver mig den direkte skyld for, at han stadig elsker musik og husker mig fra 1967. Grande Succes.  VUG: På Vesterbro Ungdomsgård ( VUG) lavede vi et teaterstykke, hvori der var tre sange. Forældre, tanter og puddelhunde klappede.  Succesen var hjemme og blev gentaget. Flere børn, mere publikum og flere sange kom til.  Vores første plade udkom -og solgte i cirka 33 et halvt eksemplar.  En jysk avis skrev: »Frustrerede københavnerpædagoger udnytter andre folks børn til politisk manipulering -for egen økonomisk vindings skyld«. For os var det en kæmpe succes!... En to-spors båndoptager! 16 sange! Rigtig lyd på en rigtig plade! Et par år efter blev vi en »ydre« succes, vi blev stuerene, landskendte og øh en SUCCES.    SUCCES:   I 2001 modtog sanggruppen og jeg Svend Heinild-prisen efter en koncert på Rigshospitalet.  Begrundelsen lød: »Tildeles for eksemplarisk samarbejde imellem børn, unge og voksne«. I 2004 fik jeg overrakt DJBFA's hæderspris i Den Grå Hal. Arne Würgler sagde blandt andet: »Til Manden, der som ingen anden siden Tove Ditlevsen har gjort resten af verden opmærksom på, at stenbroens stemmer stadig er unge og livsduelige«  Jeg rystede i bukserne og takkede.  I 2006 blev jeg udnævnt til ridder af Dannebrogsordnen -indstillet af Kulturministeriet.  Jeg havde en fordomsfri samtale med min Fru Majestæt -om kunst, børn og sangskrivning.  Jeg gav hende vores nyeste sangbog og cd-udgivelse Jeg rystede i bukserne og takkede.  Siden har Sanggruppen og jeg modtaget at hav af ydre anerkendelse og hædersbevisninger.    OG MERE SUCCES   SUCCES: At stoppe på VUG efter 44 år som husdigter og sangskriver - at se tårer i øjnene på en lille møgunge, fordi vi ikke skal ses igen - og selv have en stor, fed, gigantisk klump i halsen, som søger om permanent opholdstilladelse.  Øv! SUCCES: At kaste børn og unge fra Vesterbro rundt i verden til så forskellige steder som: Færøerne, Island, Rusland, Tyrkiet, Rumænien, USA, Belgien, Holland, Frankrig, Luxenborg, Sydafrika, Cuba og Ghana..  På koncertrejser, hvor vi altid var privat indkvarteret, og altså ikke var turister, men en del af almindelige familiers hverdag og kostplan og så videre.  Koncerterne foregik altid - udover de blåstemplede-og bonede adgangskort til rejsen - på skoler, i townships, på gadehjørner.  Vi spillede for børn og unge og voksne som lignede os selv til forveksling. Det var kulturudveksling på højt plan! Vores integritet og renhed, og vores uspolerede omdømme gjorde sådanne koncert-og dannelsesrejser mulige. Selv i magtens korridorer havde man hørt om det mærkelige kulturpædagogiske fænomen: Vesterbro Ungdomsgård.  SUCCES: At have mod og frækhed nok til at dreje rundt på hælen og forlade et stort multinationalt pladeselskab, som ville have indflydelse på alt! Selv sanggruppens påklædning, opførsel og ydre fremtoning mente de noget om.  Jeg ( vi) var ude af døren på syv sekunder rent. Klar Succes! Siden har vi indspillet 12 plader/ dvd'er for at lille dansk selskab, som ikke har det store PR-budget men som elsker Ungdomsgårdens musik og det vi står for.  SUCCES: At mange hundrede børn og unge fra Vesterbro lader en autodidakt ridder-bums som mig være en del af deres liv.  Vi hader hinanden, vi elsker hinanden, vi kæmper, vi knokler og vi ved, hvad vi er værd -uanset ydre succes.  Selv små børn og de unge forholder sig vidende og professionelt til sanggruppens og deres eget selvværd.  Vi kan spille et live-job for tre cykelsmede, en ex-kæreste og en lommetyv - og vide, at vi er kanongode.  Vi vidste altid, når vi rørte publikum, og at de og vi blev udsat for noget smukt og specielt.  Vi kunne spille et andet job for tusind mennesker, og vide, at vi idag var middelmådige, selvom salen bragede og taget fløj af.    BØRNEMISHANDLING ELLER MINDE FOR LIVET?   Vi har lavet plader som solgte hundredetusinde eksemplarer, og nogen som solgte tusinde eksemplarer.  Vi vidste når vi havde lavet en god plade, en suveræn plade eller en lidt la la plade.  Jeg og Sanggruppen har altid været en blanding af total højrøvethed og stor ydmyghed.  Når vi arbejdede i studiet, var det ofte i døgndrift.  Nogle børn lå på gulvet og sov, når der skulle synges et vers eller et kor; de vågnede, de drak lidt vand, lavede to minutters stemme-og krops opvarmning - og så knoklede vi videre! Børnemishandling eller stærke minder for livet? Det har altid ærgret mig, når jeg mødte folk som spurgte: »Hvornår laver I noget nyt?« og vi så lige havde udgivet en cd for to måneder siden.  For uden presse og airplay kan man leve et meget ubemærket udgivelses-liv.  Men jeg kan ikke få regnen til at falde opad. Jeg tager mig af børnene og de unge.  Jeg skriver nye sange, holder fanen og idealerne højt. Pengemaskinen og medie-luderiet må andre tage sig af. Højrøvet og ydmyg? Jeg har mødt et hav af forvirrede og stressede børn og unge. Alle var de på jagt efter identitet, selvværd, sammenhold og solidaritet. Idealer og konstanter i livet.  Og jeg ved, at jeg igennem 44 år har gjort en forskel i en lang række unge vesterbroers liv. Mange af »mine« børn bliver svære at knække - eller tvinge ned i centrifugen - uden modstand.  Jeg har set smil i deres øjne og hørt styrke i deres stemmer.  Vi gav hinanden plads. Vi accepterede hinandens forskelligheder.  Vi gjorde hinanden go'e. Vi valgte hinanden.  Vi var en del af hinandens liv.  Jeg har skrevet cirka 1000 sange, hvoraf de 500 er udkommet på plade. Jeg har én gang stjålet fragmenter fra en Dylan-sang og én gang stjålet lidt melodiføring fra en Van Morrison-sang. Men ellers kan jeg med stolthed melde, at jeg kun har stjålet fra mig selv.  Børnene og de unge spørger mig tit: Skal vi ikke synge den og den sang i sanggruppen? Jeg bliver glad: De mener og føler en masse for sangene - og de udtrykker det!.    SUCCES: NÅR EN SANG KOMMER HJEM   I sanggruppen har vi et udtryk, som hedder at »en sang kommer hjem«. Vi ved ikke hvorfor det sker, hvorfor det lige blev på det livejob, den og den dag -men vi ved alle sammen AT DET SKER og hvornår det skete.  Pludselig er der en lille møgunge - eller et smukt ungt menneske - som synger en sang, så vi alle sammen får gåsehud, og så står vi og klapper af os selv, mens publikum ikke rigtig aner hvad der foregår.  Det er meget sjældent - der kan gå år i mellem - at en sang »kommer hjem«. Det sker næsten aldrig på plade.  Det er stort set altid live, og øjeblikket vender ofte ikke tilbage med lige netop den sang og den sanger. Det er et unikt, og et næsten helligt øjeblik, når en sang kommer " kommer hjem".  SUCCES: I sanggruppen er der ingen der ejer en sang.  Vi skifter sangere fra vers til vers, næsten alle kender alle sange, og alle skal til fadet.  Hvis en sanger er syg, springer to nye til og overtager.  Det giver en fantastisk frihed! Når vi er i studiet - og en sanger er til guldbryllup i Jylland, eller på ferie med far og mor - træder en anden sanger til.  Jo, vi lægger egoet lidt på dørtrinet, ingen ejer en sang.  NEDTUR OG DEPRI: Jamen Bo Schiøler ( selv-interview), hvorfor dog stoppe efter 44 år på Vesterbro Ungdomsgård og nedlægge sanggruppen, pladerne, teaterforestillinger, digtsamlinger mm det fungerer!!! Lav en ny cd! Spil en række koncerter for DSB i foråret! Sig ja til PH-Caféen! Hvorfor stoppe mens legen er god? Bo: Det var aldrig en leg.  Vi tager os selv alvorligt, men ikke højtideligt og grunden er den old-gamle historie: Ny led ledelse.  Byrokraternes indtogsmarch, mangel på viden, mangel på medmenneskelighed og visioner! Oldgammel og trist historie -- ikke værd at bruge tid og spalteplads på.  MEN jeg har skrevet en sang som hedder: Retten til at sige nej. Så det gør jeg så! NEJ -jeg skrider! Sp: Jamen, hvad skal du så lave Bo? Du er jo ved god helse - og ligner ikke en pensionist!? Bo: Ork, der er mange sange, der skal skrives endnu, plader der skal indspilles, nye skøre projekter, men nu i et voksent regi. Ungdomsgårdens nye - og sidste cd - hedder selvfølgelig Den sidste Sang.  Men hold kjæften, hvor kommer jeg til at savne tosserne - de dejlige, kreative, fjollede, dybsindige, sjove og pain-in-the-ass børn og unge fra Vesterbro Ungdomsgård.  Hold kæft, hvor ka' de synge og spille teater... og... og..  Men de ved hvem de er - og de ved hvem jeg er. Og de ved, at nok er nok.  Og vi har ingen sang - som rimer på uforstand og led ledelse, så nok er nok. Snøft!.    Bo Schiøler   Født 29.10. 1945 i København 1966-2010 Ansat på Vesterbro Ungdomsgård Bo Schiøler har været dramatiker / instructor og har medvirket i en lang række radio-og tv-programmer. Han har skrevet 700 sange, og står desuden bag mere end 170 teaterstykker skrevet for børn og unge på Vesterbro Ungdomsgård.  Bo Schiøler har modtaget et hav af priser og legater.  Rettelse: 24.02.2011   I gårsdagens avis er der forkert fotografnavn ved det øverste billede på side 6. Det er Steen Flemming Jørgensen, der har taget billedet. Vi beklager fejlen. Redaktionen.   FORANDRINGERNE PÅ Vesterbro, der blandt andet betyder, at flere af de hidtidige vognbaner er ændret, er tilsyneladende kræver i bedste fald nogen tilpasning.  I hvert fald er der en del, som ikke har fundet ud af, at der ikke længere er to venstresvingsbaner for almindelige biler på Hasserisgade.  Ifølge Aalborg Kommune er formålet med de nye forandringer blandt andet at dosere trafikken og placere bilkøerne, hvor der er bedre plads til dem.  Det er bemærkelsesværdigt, at vælgerne på samtlige fem afstemningssteder på Vesterbro sagde ja til EU-afstemningen om de danske forbehold. Omend jaet blev meget knebent: 50, 1 pct. stemte ja, mens 49,9 stemte nej på Vesterbro.  Mere tæt bliver det ikke.  Vesterbro er sædvanligvis et EU-kritisk område, men altså ikke ved denne folkeafstemning, hvor stemmeprocenten nåede op på 69,52 pct. af de knap 49.000 stemmeberettigede.  Til gengæld var der ingen slinger i valsen i Sydhavnen, hvor vælgerne på bydelens to valgsteder stemte nej til at tilvælge en tilvalgsordning, mens et enkelt afstemningssted sagde ja.  I alt er der 14.043 vælgere, der kan stemme på valgstedet på Københavns Rådhus, men bare 8.491 mødte op. Af disse stemte 5.093 ja, mens 3.157 stemte nej.  På Tove Ditlevsens Skole er der 7.070 stemmeberettigede, hvoraf 5.338 mødte op.  Af disse stemte 2.657 ja, mens 2.474 stemte nej.  På Oehlenschlægersgades Skole er der 8.231 stemmeberettigede.  Her mødte 5.468 op, hvoraf 3.034 stemte ja og 2.434 stemte nej.    To nej -en ja   På Gasværksvejens Skole er der 6.310 stemmeberettigede, her mødte 4.480 op, hvoraf 2.552 stemte ja og 1.928 stemte nej.  Endelig er 5.428 stemmeberettigede på Vesterbro Ny Skole, her mødte 3.780 frem, hvoraf 1.916 stemte ja, mens 1.864 stemte nej. Ligesom samtlige afstemningssteder på Vesterbro sagde ja, lige så konsekvente var vælgerne -næsten -i Sydhavnen, hvor de på to afstemningssteder sagde nej, mens et enkelt sagde ja til EU-tilvalgene.    Nej fra Sydhavnen   Således nej på Ellebjerg Skole, hvor der er 8.558 stemmeberettigede.  Her mødte 5.181 op, hvoraf 1.702 stemte ja, og 3.479 sagde nej.  På Bavnehøj Skole er der 2.982 stemmeberettigede, hvoraf 1.883 mødte op. Heraf stemte 799 ja, mens 1.085 stemte nej. Endelig er der 4.310 stemmeberettigede ved Skolen i Sydhavnen. Heraf stemte 2.963, hvoraf 1.811 stemte ja, mens 1.1562 stemte nej.    Ude af trit   Disse tal er dog alle fra valgaftenen og kan ændres en smule ved den fintælling, der senere har fundet sted, men det vil i givet fald være meget små justeringer. Hele Danmark stemte som bekendt nej til forslaget om en EU tilvalgsordning, så i dette spørgsmål er Vesterbro ude af trit med resten af landet.  Hvor er Vesterbros hjerte -eller hjerter? Hvor er lungerne, hvor er der blodpropper, livløse områder og hvor er der direkte negativ energi.  Det skulle vesterbroerne mandag aften tage stilling til, da Vesterbro Lokaludvalg inviterede til første borgermøde om bydelsplanen i Demokratihuset i Valdemarsgade De i alt knap 40 vesterbroere, der var mødt op -først til en times økologisk spisning med kikærter i stærk sovs, cous-cous-salat med abrikos og rosiner, oksesteg, spidskålssalat og rosmarinkartofler alt sammen skyllet ned med Søborgaard-saft -blev inddelt i to workshops.  Den ene skulle på bedste kriminal-detektiv-vis sætte knappenåle i kort over Vesterbro. Store røde knappenåle for hjerterne på Vesterbro og i modsatte ende små sorte og lilla over steder med blodpropper eller ligefrem negativ puls.  Målet var at få et overblik over, de steder, hvor bydelen har høj puls og hjertet banker, og steder, der er livløse eller ligefrem negative for derefter senere i bydelsplanlægningen at fokusere på få indsatsområder.  En af grupperne kom frem til, at de livløse områder mest lå i udkanten af Vesterbro hen mod Sydhavnen og også steder, hvor der er mange narkomaner.  Hjertet var svært at placere -ikke fordi, der mangler hjerter på Vesterbro -tværtimod.  Men fordi der var stor uenighed om hvor hjertet er.  -Det er da på Vesterbro Torv, mente en mand.  -Nej, svarede en yngre kvinde. Vesterbro Torv har intet med Vesterbro at gøre.  Hjertet på Vesterbro er Enghave Plads, det ved du også godt, mente hun.  Det handler selvfølgelig om, hvor man bor og hvor man er glad for at være.  -Men prøv at se, sagde en fra gruppen til journalisten -prøv at se alle hjerterne ( de store røde knapnåle, red.), det betyder, at vi er glade for at bo på Vesterbro.    Strand ved Fisketorvet   I workshoppen ovenpå talte gruppen om bæredygtighed.  Om den miljømæssige bæredygtighed, den demokratiske, den sociale, den kulturelle og den økonomiske.  En af deltagerne, Christian Kirkeby fra Vesterbro Lokalhistoriske Forening og Arkiv foreslog en strand ved Kalvebod Brygge og Fisketorvet ligesom der er på Islands Brygge.  Michael Lodberg Olsen fra værestedet Dugnad påpegede, at når man i processen talte om bæredygtighed, var det vigtigt at kæde de forskellige aspekter sammen.  -Vi kan jo godt sidde i narko-udvalget og tale om bæredygtighed, men det er vigtigt at vi taler sammen på tværs af interessegrupper, sagde Michael Lodberg Olsen fra værestedet Dugnad.  Under idé-fasen er ingen forslag for vilde eller dumme -alle kan komme på banen, og derefter bliver der sorteret i ideerne og de vigtigste bliver trukket ud.  Bydelsplanen skal efter sommerferien skrives af lokaludvalget i tæt dialog med borgerne, og fra maj-september næste år skal den i offentlig høring, for derefter at blive godkendt af borgerrepræsentationen.  Har du bud på, hvad bydelsplanen for Vesterbro skal indeholde, så send en mail til vesterbrolokaludvalg@okf.  kk. dk eller mød op næste gang, der er borgermøde om bydelsplanen.    Hvad er en bydelsplan?   En bydelsplan er en lille bog eller et hæfte, som udarbejdes af lokaludvalget.  Bydelsplanen består af to dele: En vision og et katalog.  Visionen udtrykker hvilken retning, bydelen ønsker at gå i fremtiden. Visionen afspejler på den måde bydelens identitet. I kataloget uddybes det. hvordan visionen ønskes udmøntet. Det er borgere, lokale ildskjæle, foreninger og klubber, der i samarbejde med lokaludvalget skal finde de temaer, de mener, der er vigtige at arbejde med.  Hver af Københavns 10 bydele skal udarbejde en plan og Vanløse, Valby og Østerbro har netop udarbejdet en sådan.  Bydelsplanlægningen har to overordnede formål: En dialog mellem Borgerrepræsentationen og københavnerne om byens udvikling, og hvordan bydelen kan indgå som del heraf.  Lokale principper for bydelenes fremtidige udvikling i relation til bydens centrale målsætninger.  Bydelsplanen indgår i kommuneplanen, som bliver vedtaget hvert fjerde år.  Kommuneplanprocessen giver borgerrepræsentationen mulighed for at debattere visioner og mål for byens udvikling med borgere og, virksomheder. Kommuneplanen er det overordnede politiske og administrative dokument for kommunens fysiske udvikling.  Bydelsplanen er således retningslinjer og ønsker for den enkelte bydel, men ikke nødvendigsvis vedtagne beslutninger.  Se mere på www.vesterbrolokaludvalg.kk. dk.  BORGERMØDE: Når man møder folk, der var hjemme 2. juli 2011 under skybruddet, der var skyld i at store dele af hovedstaden blev oversvømmet i en grad, nulevende ikke har oplevet tidligere, får de et helt særligt blik i øjnene. ' Ja, vi var der, vi ved, hvad du taler om'.  Det gør noget ved en at have oplevet fornøjelsen over en tiltrængt sommerbyge i varmen blive til forundring og chok over, hvornår og hvordan stopper det her. Når beboere på for eksempel Gasværksvej oplevede, at deres kældre blev fuldstændig oversvømmet, og vandet bare blev ved med at vælte ind. Og ikke bare rent hyggeligt sommervand, men regnvand ' rørt op med' smuds og affald fra veje og fortove blandet med kloakvand. En ulækker og sundhedsfarlig cocktail.  Ikke nok med det. På Værnedamsvej var to medarbejdere på Cofocos restaurant, Les Trois Cochons, ved at miste livet i vandmasserne, da de blev spærret ind i kælderen -og kun med nød og næppe fik sig reddet ud, før det var for sent.  Regnmasser af den kaliber er dødelig alvor. Og regningen for skaderne efterfølgende løb op i ikke kun millioner, men milliarder af kroner.  Derfor har teknik-og miljøborgmester Ayfer Baykal ( SF) i den forgangne uge været på flere ture i byen for at varme borgere op til at deltage i borgermøder om skybrudsplaner, der rækker op mod 30 år ud i fremtiden, men som snart skal sættes i gang.    Vesterbro skal skærmes   På en tur under paraplyer for at se nærmere på, hvor der skal ske ændringer forklarer Ayfer Baykal om nogle af planerne.  Kommunens centerchef for Natur og Park John Pape er også med -med tekniske forklaringer og tegninger -og Vesterbro Lokaludvalg er denne dag repræsenteret af sekretariatsleder og udvalgssekretær Lotte Thiim Bertelsen, der som den eneste er iført fornuftig regnjakke med hætte.  Vi begynder den lille oplysningstur på Vesterbro Torv, før vi spadserer ned ad Gasværksvej.  Helt overordnet er der to forslag til en masterplan. Den ene arbejder med at bore et stort nyt kloakrør, der kan lede vandet væk fra de pressede områder i byen som et supplement til de nuværende kloakker som ikke kan klare det store pres ved skybrud. Den anden plan dykker ned i forslag om grønne og blå områder i byen -og at lede vand væk via overflader og eksisterende veje og kloakker »Når vi alligevel skal grave byen op for at lave de her løsninger, kan vi slå to fluer med et smæk og gøre den mere rekreativ,« siger Ayfer Baykal, som mener, det er presserende at komme i gang med arbejdet.  »Det koster noget at skybrudssikre byen, men det er en god investering, hvis man for eksempel ser på bare de forsikringsskader, der var i forbindelse med skybruddet for to år siden. Det koster mindre at gennemføre planen, og der ville ske fuldstændigt det samme i dag, hvis 2. juli 2011 gentog sig. Før vi har fået gennemført planen, kan vi ikke garantere, at københavnerne ikke får våde kældre og boliger.« Vesterbro Torv er et af de steder, der i planen med at lede vandet væk på overfalden vil få et nyt udseende og udtryk.  Hvor torvet nok vil blive mere grydeformet, så det kan fungere som en slags forsinkelsesbassin, når de store vandmængder presser på.  Ayfer Baykal ser frem til en konstruktiv dialog og mange nysgerrige spørgsmål.  »Jeg tror ikke, der er nogen, der er aktivt imod skybrudsplanen, som man ville være imod en ny bygning eller en metrotrappe, for vi ved jo godt, at vi har brug for det her. Men det kan godt være, at vi får en diskussion om, hvorfor det lige skal være Istedgade, Gasværksvej eller Sønder Boulevard eller om man ikke kunne opnå det samme resultat på en anden måde. De diskussioner skal være velkomne. Det kan faktisk være, at vi bliver klogere af det,« siger borgmesteren.  Stort pres på kloakkerne Selvom mange blev ramt af skybruddet på Vesterbro, var der områder, som blev særlig hårdt ramt. Især ved Gasværksvej og Enghavevej blev man hårdt ramt. Begge områder ligger i et lavpunkt, hvor regnvandet strømmer til fra de omkring liggende områder.  På Vesterbro forstærkes oversvømmelserne fra de overbelastede kloakker af, at vandet løber fra større, højere liggende områder til de lavest liggende veje, hvorfra der ikke er naturlige afstrømningsmuligheder.  Netop Gasværksvej og Enghavevej er blandt de mest udsatte ved skybrud. Der er dog mange udsatte steder på Vesterbro ved skybrud, herunder også Eskildsgade, Absalonsgade og Dannebrogsgade.  På Vesterbro var det også en blanding af kældre i beboelsesejendomme og private erhvervslejemål, der blev ramt.  Antallet af erhvervslejemål der blev ramt på Vesterbro var meget stort.  »Det er rigtig vigtigt, at vi samarbejder med de private om løsningerne også,« siger Ayfer Baykal, mens vi stopper på Gasværksvej og kigger over mod Mødrehjælpens butik, der ligger i kælderen og helt sikkert ville blive ramt igen under et skybrud.  En spørgeskemaundersøgelse i begge de ramte områder viser, at omfanget af skaderne, der var forårsaget af skybruddet næsten udelukkende var begrænset til kældre, mens der var meget få skader i stueplan. De få skader i stueplan skyldes, at stueplan langt de fleste steder er hævet med en halv til en god meter over vejniveau.  Skybruddet 2. juli 2011 var særligt voldsomt og flere områder, som ikke har været oversvømmet ved tidligere skybrud, blev oversvømmet ved netop dette skybrud.    Sidegevinster   Fælles for de fleste af de foreslåede løsninger er, at de er multifunktionelle. Det vil sige, at løsningsforslaget, der er udformet for at håndtere regnvandet, også har andre funktioner. Brugen af grønne og blå elementer gør det også muligt, at anlægge hastighedsdæmpende foranstaltninger, så der kan tages hensyn til de svage trafikanter.  Det kan skabe trygge skoleveje, bedre forhold for cykellister, og i nogle områder kan forældre lade deres børn lege på vejen.  »Det er en udvikling, som storbyer over hele kloden er nødt til at forholde sig til. København er et mønstereksempel, hvor mange udlandske gæster kommer til for at se på vores løsninger. Men vi er langt fra i mål endnu. Og ændringer i klimaet, hvor mere regn er en af følgerne, gør det mere vigtigt at gå videre med arbejdet,« siger borgmesteren.    Istedgade   Det foreslås, at Istedgade etableres som en forsinkelsesvej, enten som et delt byrum eller med en blå-grøn kanal. Det skaber et unikt miljø for fodgængere, cykelister og er godt for cafélivet. Som blå-grøn kanal skabes grønne kanaler til hverdagsregnen. De grønne kanaler kan i tørvejr anvendes af caféer til et udvidet område.  Løsningen beskytter også de svage trafikanter.  Lotte Thiim Bertelsen understreger, at arbejdet med at Istedgade nok kommer til at foregå i flere omgange.  »Både beboere og handlende på Istedgade er utålmodige efter at komme i gang med planerne for gaden, og jeg tror, det vil være svært for dem at se på, at projektet skal udskydes, fordi man skal vente på en skybrudsplan,« siger hun.  »Jeg er klar over, at vi nok skal i gang nogle steder -og så må vi tilpasse undervejs.  Men det er vigtigt, at vi allerede nu tænker de smarte løsninger med ind i anlægsprojekterne,« siger Ayfer Baykal.    Fakta     SKYBRUDSPLANER   Københavns Kommune har lavet en skybrudsplan, som nu er ved at blive konkretiseret i samarbejde med Frederiksberg Kommune.  Her planlægges en ny skybruds-infrastruktur, som skal gøre København og Frederiksberg mere robust over for skybrud.  Kloakkerne kan ikke rumme de ekstreme mængder regnvand under skybrud, derfor skal et net af enten skybrudsboulevarder, grønne grøfter, åbne kanaler eller underjordiske rør lede regnvandet uden om kloakken og hen, hvor det ikke gør skade i havnen, søer eller grønne arealer. I planen er byen opdelt i otte vandoplande, hvor der for hvert opland skal udarbejdes forslag til håndtering af skybrud.  Planer for de tre vand-oplande: Indre By, Vesterbro/ Ladegårds Å og Østerbro er i offentlig høring før en politiske behandling i efteråret i år.  I 1939 kostede en liter øl 62 øre. Gennemsnitslønnen var på 1,51 kroner om timen, og Tyskland startede 2. Verdenskrig ved at angribe Polen, mens præsident Roosevelt åbnede Verdensudstillingen i New York. 1939 var også året, hvor Peter Rye Vadmand blev født ind i en københavnsk arbejderfamilie.  I dag godt 73 år senere bor Peter Rye Vadmand i Skælskør, og han har netop udgivet sin tredje bog -denne gang en erindringsbog om sin barndom og ungdom, sådan som han oplevede den på Vesterbro i København.  -Jeg har altid gerne villet skrive en bog om det her, også for mine børns og børnebørns skyld. Jeg har gjort det, fordi jeg synes, at det er en god historie. Jeg vil gerne fortælle om alle de oplevelser, som jeg tror, at mange drenge gennemlevede dengang. Det er en fællesarv, og derfor synes jeg, at det skal ud, lyder det fra forfatteren.    Den Sorte Skole   Med det » som mange drenge gennemlevede dengang « , mener Peter Vadmand, at der med jævne mellemrum fløj lussinger gennem skolelokalet og hjemme i stuerne. Ofte endte det også i regulære tæsk, men sådan var det bare dengang. -Det lå i tiden.  Lige meget om man var i Århus eller i København, sådan var det bare, fortæller Peter Vadmand, som gik på Enghavevejens Skole -ifølge Peter Den Sorte Skole.  -Øretæverne hang løst i luften. Det er noget, som jeg husker meget tydeligt, men det har ikke fyldt meget.  Jeg har sgu altid klaret mig, fortæller Peter Rye Vadmand.    Alle blev til noget   Selv om de fleste nok vil rynke panden ved tanken om de mange lussinger, som man risikerede at få dengang, både i skolen og i hjemmet, så mener Peter Vadmand bestemt ikke, at det har skadet ham.  -Jeg har haft en god barndom. Jeg havde en sej mor, og bogen handler også om at klare sig. På trods af, at vi gik på Enghavevejens Skole, så blev vi alle sammen til noget. Jeg vil ikke sige på grund af, for det er på trods af, siger Peter Vadmand.  Selv blev han lærer.    Bedre end ventet   Han har altid været glad for at skrive og har skrevet revyer i en menneskealder, blandt andet til Tjæreby.  Han rejser meget med sin kone, og han underviser stadig i spansk på UNG Slagelse.  Selv om det er Peter Vadmands tredje bog, er det hans første erindringsbog, og han er meget tilfreds med resultatet.  -Den er faktisk blevet bedre, end jeg havde forventet.  Jeg har altid troet, at den ville blive god, men man kan jo ikke vide det, før læseren sidder med den i hånden, siger han.  Peter Rye Vadmand signerer sin bog » Drengene fra Vesterbro « på Drengerøvs aften den 31. maj hos Steenfeldt Bøger &amp; Papir.  -Det her er sgu en drenge røvsbog, så det skal jeg da, griner Peter Rye Vadmand. .  Øretæverne hang løst i luften. Det er noget, som jeg husker meget tydeligt.  Peter Vadmand, forfatter.  Efter 14 måneders ombygning genåbner kirkerummet. Her er kirkebænkene rykket ud, lyset strømmer ind, og rummet er nu en kombination af kirkerum, amfiscene og moderne koncertsal.  Bl. a. er kirken blevet udstyret med en hæve-sænke-scene og et trappemøbel, der både forbedrer udsynet for de siddende og lægger op til en mere uformel atmosfære.  -Kristen tro kan udtrykkes på mange måder, siger menighedsrådsformand Jens Andersen. Med det ombyggede kirkerum, hvor alt inventar er flytbart, får vi mulighed for at eksperimentere mere med gudstjenestens form, foruden optimale rammer for koncerter, teater og performance. Det glæder vi os til. Og vi vil gerne invitere folk på Vesterbro til at være med til at bestemme, hvordan vi skal være kirke i fremtiden.  Kirkens transformation er blevet til i samspil mellem billedhugger Margrete Sørensen og arkitekterne Frank Maali og Gemma Lalanda. Margrete Sørensen har udført oplevelsestavlen, kirkens nye alter, døbefont og talepult.  De vil være til stede 11. november kl. 11, hvor rummet genindvies af biskop Peter Skov-Jakobsen. Kirkens præster, Jette Steffensen og Viggo Julsgaard Jensen samt kor medvirker også.  Indvielsen efterfølges af en reception, hvor alle er velkomne.  Kunstprojektet er støttet af Statens Kunstfond. Augustinusfonden har doneret et mobilt spillebord til kirkens orgel.  Bodil.  I månedsvis har der været en heftig trafik mellem Vesterbro og Østerbro op til verdenspremieren på musicalen " Jordens Søjler" 12. oktober på Østre Gasværk Teater, der som det første teater nogensinde har sikret rettighederne til Ken Folletts internationale bestseller.  De mange og lange prøver har været anført af instruktøren Jacob Schjødt fra Vesterbro.  Flere af spillerne er også pendlere fra Vesterbro, bl. a.  Nicolai Jandorf, der har rollen som superskurken William.  Og to af hovedrolle-indehaverne, Maria Lucia og Laus Høybye. Dem vender vi tilbage til.    Solgte 25 mio. bøger   Siden Ken Folletts roman " Jordens Søjler" udkom i 1989, har den været en af de mest elskede og læste nogensinde.  Den er oversat til 30 sprog og solgt i 25 mio. eksemplarer.  Og Gasværk-teatret har som det første teater nogensinde sikret rettighederne til Folletts internationale bestseller.  Musicaltrioen Høg, Aagaard og Svanekier står bag den dramatiske bearbejdning af romanens 1.100 sider til en musical -en dramatisk fortælling om magtkampe og kærlighed ved et katedralbyggeri i 1100-tallets England.  Noget der lige passer ind i Østre Gasværks monumentale rum i i Astrid Lynge Ottosens scenografi og kostumedesign.  Musikken arrangeres af Nikolaj Busk fra Dreamers' Circus.    Efterstræbt sangfugl   En af musicalens store navne er sangerinden og musicalskuespilleren Maria Lucia, der efter " Jordens søjler" straks tager videre til " Chicago". Faktisk er 32-årige Maria Lucia nødt til at have en understudy på i den sidste periode af " Jordens søjler", når " Chicago" kalder på hende.  Sangfuglen blev landskendt, da hun i 2003 deltog i TV2-programmet " Popstars", hvor hun med sin krystalklare klang slog alle konkurrenter af pinden. Siden har hun skabt en karriere som musicalsanger, bl. a. med hovedroller i " Skønheden og udyret" på Det Ny Teater, " Aladdin" på Fredericia Teater -senere genopført på Operaen i København.  Samt i " West Side Story" på Gasværket.  I 2011 løb hun med Reumertprisen som årets sanger i " Wicked" på Det Ny Teater.  Hun har lagt sangstemme til en række prisbelønnede Disney-filmfigurer. Og i 2011 og 2014 hittede DR med en række landskoncerter med sange fra Disneys klassikere, fremført af DR's musikalske ensembler og Maria Lucia, Stig Rossen og Annette Heick.  I " Jordens Søjler" spiller hun overfor Laus Høybye, der er uddannet fra Skuespillerskolen i Odense i 2005. Han er vokset op i et musikalsk hjem med en komponerende far og var med i sin første film som 10-årig.  Da mikset af musik og teater altid har været en del af hans liv, har han altid sat pris på at have et ben i begge lejre, siger han. Han har spillet mange forskellige typer teater.  Men musicals er noget særligt for ham, fordi skuespil, tekst og musik går op i en højere enhed.  i " Jordens Søjler" spiller han den forelskede katedralbygger Jack, der ryger ud i en kærlighedshistorie med forhindringer.  Ifølge Høybye er Jack en spændende karakter, der udvikler sig fra en sky dreng til en mand med en stor skabertrang.  Da han finder sit kald og kærligheden, er han klar på et opgør med samfundsskel og normer.  Skabertrangen er hans grundsten. Og det kan Laus Høybye genkende, for med luppen på kreativitet vil han gerne selv gøre en forskel.  Derfor er han spændt på at spille en rolle, som så mange mennesker har et forhold til via bogen.  Det flyder med brugte kanyler, sølvpapir, små plastposer og vat, og her og der ligger en misbruger i dyb søvn.  Godmorgen til endnu en dag på rampen foran stofindtagelsescentret H17 på Slagterhusgade på Vesterbro i København, hvor byens junkier i rene og trygge omgivelser kan indtage deres stoffer.  Men mange andre end byens narkomaner finder vej til rampen.  Hver nat sover en lang række asylanter, afviste asylansøgere, udviste udlændinge, der er gået under jorden, udlændinge med ophold i andet EU-land og udlændinge på tålt ophold foran H17 for at være i nærheden af de stoffer, der er så mange af i området omkring Halmtorvet.  Nogle af dem bygger en slags midlertidige huler, andre ligger på et papstykke, der er sågar rejst et telt, og der er i hvert fald 30 udenlandske misbrugere uden for centret, da Berlingske kigger forbi fredag morgen.  Dertil kommer de mange, der hænger ud i hjørner og kroge eller på social-cafeen Dugnad lige i nærheden.  Fælles for dem er, at de åbenlyst fixer, ryger og pusher. En enkelt bliver aggressiv, da Berlingske stiller spørgmål, andre vil gerne svare.  Uden navn eller foto.  Andre igen bliver fjerne i blikket, når nålen først sidder fast i armen. Blandingen af rus, dårligt engelsk og endnu dårligere dansk gør det svært helt at hitte rede i deres historier.  Én har opholdstilladelse, men Vesterbro trækker mere i ham end Viborg. En anden har fået afslag på asyl. Det samme har en tredje.  Langt de fleste af dem er iranere.  »Jeg har boet sådan her i lang tid. Jeg sælger stoffer og tjener på det,« siger en af dem.    Baseballbat under disken   De er kilde til uro og konflikter. Uroen spreder sig fra Slagterhusgade til nabolaget, hvor der ligger efterladt fixegrej, lugter af pis, og hvor lokale butikker, restauranter osv. alle kan fortælle om større eller mindre problemer.  En ekspedient i en butik beretter sågar, hvordan han »altid har denne her« og finder et baseballbat frem fra under disken. Det har dog ikke været i brug endnu.  Forleden var der i Superbrugsen en håndfuld butikstyve på en enkelt dag. Alle udlændinge.  Typisk er der dog ikke så mange, oplyser brugsuddeler Claus Jensen.  »Vi oplever dem på daglig basis, smårapserier, utryghed, det er meget in your face her på Halmtorvet,« siger han: »Vi kan ikke gøre så meget ved det. Vi kan give dem en påmindelse om, at det må de ikke.  Men vi ved også godt, hvor dårligt de har det.« Udenlandske misbrugere er blevet så stort et problem, at Københavns Kommune nu sender »et nødråb fra gadeplan« til Udlændingestyrelsen, som områdechef Steen Bo Pedersen formulerer det.  »Vi kan ikke hjælpe udlændingene. De er ikke omfattet af dansk sociallovgivning. Vi må ikke hjælpe dem med afvænning eller en overnatning på et herberg. Vores tilbud er til vores egne stofmisbrugere. Vi har behov for, at styrelsen tager et ansvar og er til stede med gademedarbejdere.  Eventuelt ved at hyre Røde Kors, så de kan hjælpe de her mennesker med at komme videre,« siger han.  »Det er triste skæbner, men deres fremtid ligger ikke her på Vesterbro. De har hverken adgang til behandling eller overnatning.« Han vurderer, at politiet gør, hvad de kan, for at håndtere problemerne.  På Vesterbro må misbrugere som udgangspunkt gerne have stoffer til eget brug, og selv om politiet returnerer de udviste misbrugere til f. eks.  Udrejsecenter Kærshovedgård i Jylland, finder de alligevel tilbage til Vesterbro.  »Det er her, stofferne er, så det er her, de kommer, og det er her, de bliver,« lyder det fra centerchef i Center for Udsatte Voksne og Familier, Københavns Kommune, Lis Bjarnesen.    Brev fra Mia og Frank til Inger   Politisk har kommunen flere gange forsøgt at råbe udlændinge-og integrationsminister Inger Støjberg (V) op.  Senest med et brev for et par uger siden, hvori overborgmesteren og socialborgmesteren gentager, at »personer, der har fået afslag på asyl og personer uden lovligt ophold, giver trygheds-og renholdelsesproblemer på Vesterbro«. Socialborgmester Mia Nyegaard (R) er »ærgerlig over, at der endnu ikke er kommet medarbejdere fra Udlændingestyrelsen på Vesterbro«. I en undersøgelse sidste år kom kommunen og Røde Kors i kontakt med 74 udlændinge i stofmiljøet omkring Halmtorvet.  Op mod halvdelen af dem var enten afviste asylansøgere, udokumenterede migranter, eventuelt med opholdstilladelse i andet EUland, eller på tålt ophold.  Udlændingeordfører og medlem af borgerrepræsentationen Marcus Knuth (V) opfordrer til, at politiet er mere synligt i området.  »Vi har strammet reglerne for opholds-og meldepligt for udviste udlændinge. Bryder de reglerne, kan det ende med frihedsberøvelse,« siger han.  Det har ikke været muligt for Berlingske at få en kommentar fra Inger Støjberg, da hun har ferie.  ejs@berlingske.dk   VESTERBRO: I porten ved siden af Pizzaria Italiano hænger et guldskilt med teksten Høffner.  I huset inde i gården bliver vi taget imod af Finn og Johan Høffner. Far og søn.  For sådan er det på Vesterbro 9. Det er et familiefortagende, og sådan har det været de sidste 108 år, hvor familien har ejet adressen.  Bygningerne som ligger inde i gården bagved Pizzaria Italiano er fra 1700-tallet.  Her havde Finn Høffners oldefar en metalvarefabrik, der producerede haner og ventiler i bronze.  Men det var ikke kun en fabrik, hele familien Høffner boede også her. -Jeg kan huske, da jeg var dreng, der løb der 70 mand rundt herinde. De for rundt og slæbte frem og tilbage, når de producerede ting skulle flyttes, husker Finn Høffner.    Livet på Vesterbro   Mange år er levet her på Vesterbro 9, og mange minder er samlet sammen. Finn Høffner har boet på adressen hele sit liv med undtagelse af en periode på fire år.  -Jeg er født her, rent faktisk er jeg født oppe i det, der i dag er mit eget soveværelse. Så jeg har altid været her, griner Finn Høffner.  I 1907 købte Finn Høffners oldefar bygningen 1907. Huset ud mod gaden, det der i dag er Pizzaria Italiano, fungerede som værtshus.  Oldefaren rev bygningen ned og byggede i stedet en fireetagers bygning -den som i dag står på Vesterbro 9.  -Det var smart, fordi man havde produktionen her, hvor vi sidder, og det var meget praktisk at have privathus samme sted, hvor man drev sin virksomhed.  Derfor byggede han huset ud til vejen, fortæller Finn Høffner.  Da Finn Høffner var dreng boede han med sine forældre på 1. sal. Bedsteforældrene boede på 2. salen.    Leverpostejsfabrikken   I starten af 60' erne flyttede metalvarefabrikken ud af lokalerne på Vesterbro og rykkede til Vissenbjerg.  I lokalet, hvor Ugeavisen får en snak med Johan og Finn Høffner, har der været en lang række forskellige virksomheder.  Både inden og efter metalvarefabrikken.  En overgang var der blandt andet en leverpostejsfabrik i rummet.  -Vi har faktisk et problem med leverpostejsovnen den dag i dag, fortæller Finn Høffner og peger over på væggen.  -Der stod en leverpostejsovn op ad væggen der. Fedtet er trukket ind i væggen, og engang imellem slår det igennem og laver skjolder. Så får vi det renset og malet.  Efter leverpostejsfabrikken har der både været brændevinsbrænderi, ølfabrikation, tæpperenseri og en glarmester.  Og så selvfølgelig revisions-firmaet Høffner, der 28. januar kunne fejre 40 års jubilæum. I 1982 flyttede han selv med sin kone og børn ind i ejendommen.  I dag bor et par af hans børn også i lejligheder på Vesterbro 9.    Bliver i byen   Den spædestart på sin tilværelse som virksomhedsejer havde Finn Høffner på Mosegårdsvej.  -Der har altid været selvstændige i min familie, så det syntes jeg også, jeg ville, forklare Finn Høffner.  Ret hurtigt rykkede firmaet videre til Søndergade og efterfølgende til Vesterbro 9.  I dag arbejder han tæt sammen med sin næstældste søn Johan, der er medejer af firmaet.  En dag skal han selv overtage biksen og måske får han endda også privatadresse på Vesterbro 9.  -Jeg kunne da godt tænke mig på et eller andet tidspunkt at flytte tættere på byen.  I hvert fald så skal ejendommen være på vores hænder, vi er jo alle sammen knyttet til på forskellig vis, fortæller Johan Høffner.  Og Finn Høffner har da heller ikke planer om luftforandring foreløbig.  -Nej, jeg har et dejligt hjem lige midt i byen. Så jeg skal ikke nogen som helst steder hen.  Julen har lukket den integrerede institution i Absalonsgade på Vesterbro. Børnene har julefri. De holder den sammen med forældrene. Ligesom de til hverdag bliver hentet tidligt af far eller mor. »Vi lukker klokken halv seks og vi står aldrig med uafhentede børn tilbage. Den slags må høre fortiden til, for jeg har aldrig oplevet det«, siger Helle Christensen, der arbejder som pædagogmedhjælper i institutionen. Til daglig ser hun en forældregruppe, der stiller høje krav til podernes trivsel, men som også selv smøger ærmerne op, når tankerne skal føres ud i livet.  »Forældrene er meget engagerede. Både når der skal tages overordnede beslutninger og i det daglige. Mange hænger ud en halv times tid og småsnakker, mens de giver børnene tøj på«, fortæller Helle Christensen. Når forældrerådet holder møde er det ikke narkomaner og efterladte sprøjter, der er på dagsordenen, men sund mad og forældrehjælp til at gøre de fysiske rammer bedre. Klavs Bo Christensen bor i Lille Colbjørsensgade, der blev byfornyet som en af de allerførste på Vesterbro. Gaden, hvor der før havde stået pushere, blev helt lukket af tunge porte. »Det var meget sjovt at observere, at gaden pludselig var fuld af unger, da vi vendte tilbage fra genhusningen efter byfornyelsen. Jeg spekulerede på, hvor de havde været før«, husker Klavs Bo Jørgensen, der er fotograf og i halvandet år har brugt sin fritid på at fotografere Vesterbro. I Helgolandsgade tæt ved hovedbanegården er en lille andelsboligforening endnu ikke blevet byfornyet, så her er gården stadig trist og mørk. »Vi taler meget om at lave en terrasse, mens vi venter på byfornyelsen. Så vi kan komme lidt ud«, siger formanden Johnni Balslev, der har boet på Vesterbro i tyve år og er glad for udviklingen. »Vesterbro rykker i disse år. Det har udviklet sig til et meget dynamisk og afvekslende kvarter. Med mange børnefamilier, nye spændene butikker og et sted, hvor folk fra hele verden bor og mødes«, siger han.  IDRÆTSFABRIK  

 Det mærkes også på Idrætsfabrikken i Valdemarsgade, hvor rulleskøjter og en håndfuld orange kegler redder eftermiddagen for en flok hujende unger, der suser gennem forhindringsbanen i den oplyste idrætshal. Fabrikken tilbyder fritidsaktiviteter til bydelens borgere - også den del, der af sociale og kulturelle grunde ikke opsøger de etablerede foreninger. Her får brugerne en nøgle og en kode og kan så selv lukke sig ind og bruge lokalerne til sport, biograf, café eller bare værested. Idrætsfabrikkens bestyrelsesformand Peter Gorm har siden 1970'erne arbejdet med foreningsliv i brokvarteret, der altid har kigget langt efter idrætsfaciliteter. »Når man sammenlægger små lejelejligheder til store andels- og ejerlejligheder, får man nogle andre mennesker ind. Typisk familier, og i overraskende stor grad børnefamilier«, siger Peter Gorm, der med succes har stablet en idrætslegestue for helt små børn på benene. »Holdene er booket fuldstændigt op«, fortæller Peter Gorm, der også har spottet andre ændringer. »De nye beboere opfatter idræt som en købeaktivitet, hvor de kommer, dyrker deres idræt selv og går igen, mens det for os også handler om ansvar, fællesskab og forening. Men forhåbentlig bliver det et fredeligt møde mellem det nye og det gamle, og ikke en damptromle, der kører den ene over«, siger han og fortsætter: »Hvis de stærke er klar til at rumme de svage - f.eks. betale lidt mere i kontingent for at andre kan bruge stedet billigere, kan de blive til stor gavn for Vesterbro«.  tanja.parker@pol.dk  per.borregaard@pol.dk   Danmark har accepteret et fixerum, hvor narkomanerne uden indblanding kan sprøjte sig med stoffer. Det ligger under åben himmel på Maria Kirkeplads og op og ned ad Istedgade. »Derfor er al den snak om at acceptere et fixerum som forsøg nonsens. Som samfund har vi accepteret, at narkomanerne fixer sig, men vi nægter at give dem værdige og hygiejnisk forsvarlige forhold, og derfor er de tvunget til at sprøjte sig i baggårde, opgange og sandkasser. Det er ynkeligt«. Peter Kastholm, borger på Vesterbro og socialdemokratisk kandidat til Borgerrepræsentationen i København, forsøger at sparke diskussionen om narkomanernes forhold på Vesterbro frem til handling, da han i ly af valgkampen har slæbt de tunge socialdemokrater med på rundtur i bydelen.  Overborgmester Jens Kramer Mikkelsen (S) har tidligere i et brev til regeringen bedt sundhedsminister Arne Rolighed acceptere et forsøg med fixerum, hvor narkomanerne på Vesterbro i fred for nysgerrige blikke, regn og slud kan betjene sig af rent værktøj og i øvrigt være i kontakt med sundhedspersonale. Et Domus Narko på Vesterbro.  BILLIGT OG EFFEKTIVT  

 Rolighed har i modsætning til sin forgænger Carsten Koch (S) vist tegn på bevægelighed - ikke bare den fysiske, som han demonstrerer op og ned ad trapperne på Maria Kirkeplads, hvor han og følget besøger en af bydelens gamle og solide beboere, Hans Fangel. »I dag har vi fået nogenlunde ordnede forhold på kirkepladsen, så vi kan komme hjem fra arbejde uden at vade i tis og sprøjter. Nu står narkomanerne bag et hegn, men vi vil ikke være med til at skubbe dem ud. Vi forlanger værdige forhold - det her er ydmygende«, siger han og kaster et blik ud fra fjerdesalens byfornyede vinduer til den forfrosne og kuldskære flok af misbrugere, som klumper sig bag de nye hegn. Arne Rolighed er en levende og interesseret gæst, men han er ikke meget for at give et endeligt tilsagn om regeringsstøtte til et Danmarks første fixerum. Og han undlader da ikke at gribe husherrens skål med piber og påpege, at der dør langt flere danskere af røg end af narkomisbrug. »Et fixerum kan sagtens komme i betragtning, men det må ikke stå alene. Det handler i lige så høj grad om at række misbrugerne en varm hånd og sørge for, at de får bare en smule bedre livskvalitet. Kun på den måde kan vi få dem i behandling«, siger han og henviser til, at regeringen sammen med Københavns Kommune har afsat adskillige millioner til en indsats over for narkomanerne. Men på disse penge står ikke et decideret fixerum. Samtidig sparker han bolden hen til den ekspertgruppe, som i løbet af et par måneder skal komme med en anbefaling til regeringen - blandt andet for eller imod fixerum. »Det bliver en anbefaling for. Danmark får sit fixerum, for tiden er inde nu. Erfaringerne fra udlandet peger på, at det er en billig og effektiv foranstaltning«, siger Preben Brandt, der ud over at lede Projekt Udenfor på Vesterbro sidder i selv samme ekspertgruppe. For overborgmesteren handler et fixerum om at komme narkomanerne i møde med et værdigt tilbud om ro, renlighed og regelmæssighed, men han er også overborgmester for de mange bysbørn, som er flyttet ind i Vesterbros mange nye og moderniserede lejligheder. »Vesterbro har altid haft god plads til mennesker - også de, som ikke lige passer ind i den almindelige standard. Sådan skal det fortsat være, og nu handler det om at sikre narkomanerne ordentlige forhold«, siger han og kaster et begejstret blik på det nye byggeri bag Maria Kirkeplads: »Her lå slagsmålet ved sidste kommunalvalg, hvor en del gerne ville bevare de gamle Saga-biografer og droppe de nye boliger. Jeg håber, de fortsat besøger området - jeg fortryder i hvert fald ikke«, siger han.  hanne.fall.nielsen@pol.dk   Der er mange penge at hente, hvis man kan lave et godt logo til Vesterbro Lokaludvalg. Og det skal vel og mærke et logo, der favner alle de elementer, der er kendetegnende for Vesterbro.   - Vesterbro Lokaludvalg har brug for et logo, der siger Vesterbro, ved første øjekast, men også fortæller historien og peger på bydelens fremtid, siger Niels Vestergaard, der er formand udvalget.  Især vil der i bedømmelsen af logoet blive lagt vægt på, at bydelens stærke identitet og særkender med mange forskellige typer af mennesker og erhverv kommer til udtryk.  - Vesterbro har også en social slagside og rummer mennesker, der ikke finder plads i andre bydele, og som mildt sagt ikke lever et menneskeværdigt liv.   Derfor har Vesterbro også mange græsrædder og ild-sjæle, der arbejder for at gøre levevilkårene bedre for de svageste, og bydelen grønnere til gavn for alle, minder Niels Vestergaard om og tilføjer, at bydelen også har mange besøgende, der kommer for at mærke storbyens puls og opleve den rytmiske musik, der udfolder sig på en række af kvarterets spillesteder, og som konkurrence-deltagerne kan lade sig inspirere af.    Kend dit lokaludvalg   Vesterbro Lokaludvalg har eksisteret siden juni 2007, og fungerer som bindeled mellem Københavns Borgerrepræsentation og vesterbroerne. Udvalget skal bl.a. høres i sager, der vedrører bydelen, ligesom det råder over en pulje penge til brug for lokale projekter og arrangementer. Men det kniber med at få udbredt kendskabet til lokaludvalget, og det er årsagen til, man udskriver en konkurrence i stedet for bare at bestille et logo hos en grafisk designer.  - Folk har generelt svært ved at finde ud af, om det hedder Vesterbro Lokalråd, bydelsråd eller lokaludvalg. Og det kan man ikke fortænke folk i, siger udvalgssekretær Rikke Wesch med henvisning til tidligere tider, hvor Vesterbro havde bydelsråd og lokalråd. - Med logo-konkurrencen håber vi at få eksponeret lokaludvalget, siger hun og understreger, at logoforslagene skal være af en sådan art, at de både kan bruges som brevhoved og kan blæses op i stor størrelse.    Sidste frist   Sidste frist for indsendelse af logo-forslag er 2. juni kl. 12. Herefter vil forretningsudvalget taget stilling til de indkomne forslag, og indstille op til tre af forslagene til Lokaludvalget, der vælger vinderforslaget den 19. juni. Allerede dagen efter, den 20. juni, skal vinderen og vinderforslaget præsenteres. Det sker i forbindelse med, at lokaludvalget fejrer sin et års fødselsdag. Såfremt der ikke kan findes en oplagt vinder blandt forslagene, annulleres konkurrencen. Præmiesummen vil i så fald ikke blive udbetalt.  Logoforslag kan aflevere hos Vesterbro Lokaludvalg, Valdemarsgade 4 eller mailes til adressen: vesterbrolokaludvalgofk.kk.dk  AARHUS: Et af byens kendte og lidt slidte hjørner står til helt at skulle skifte karakter.  Der er store planer for hjørnet af Vesterbrogade og Hjortensgade ved Vesterbro Torv, hvor blandet andet værtshuset Hjorten i dag langer øl over bardisken.  Her har ejeren, Ib Krogh Hougaard, sammen med arkitektfirmaet Årstiderne præsenteret kommunen for et projekt, der indebærer nedrivning af ikke bare hjørnebygningen Vesterbrogade 2 fra 1890, men også af dets to bagbygninger, der i dag ligger med frit indkig op ad Hjortensgade og ikke ligefrem forskønner bybilledet.  I stedet er det tanken at opføre et kompleks med fire ejendomme hele vejen rundt om hjørnet.    Hjorten og Vesterbro Torv   Bygningen på hjørnet af Vesterbrogade og Hjortensgade, der nu måske må vige pladsen for en ny hjørnebygning, stammer fra 1890, hvor den blev opført til kolonialhandel. Ejendommen er registreret med bevaringsværdien 5, hvilket betyder, at den ikke er bevaringsværdig.  Værtshuset Hjorten har ligget i ejendommen siden 1977.  Vesterbro Torv, som bygningen er med til at afgrænse, opstod i 1847 som markedsplads for kreaturhandel. Det lå dengang lidt uden for byen og blev måske derfor valgt som centrum for handlen med køer, grise og får.  I folkemunde hed torvet først Kvægtorvet, siden Grisetorvet. I 1885 fik det sit nuværende navn, Vesterbro Torv.  Efterhånden som byen voksede omkring den ildelugtende markedsplads, blev det nødvendigt at flytte den. Det skete i 1907, hvor handlen med kreaturer blev flyttet ned til det nye slagtehus, der var bygget ved Jægergårdsgade på Sydhavnen.  Siden er der gennem årene gjort adskillige forsøg på at gøre Vesterbro Torv til et attraktivt byrum at opholde sig i. Det er aldrig rigtigt lykkedes, måske især fordi, at torvet med hele otte tilstødende gader er noget af et trafikalt knudepunkt.  Kilde: AarhusWiki.    Rødt, sort og sandfarvet   På selve hjørnet, hvor Hjorten i dag har adresse i en tre og en halv etage høj bygning, er det planen at bygge en rødstensejendom i seks etager, der anderledes tydeligt markerer hjørnet - og Vesterbro Torv. Øverste etage bliver som en tilbagetrukket penthouse.  Omkring den nye hjørneejendom kommer der på Vesterbrogade en mindre bygning i sorte sten, med en tilbagetrukket 4. sal og med tagterrasse på 5. sal.  Op ad Hjortensgade kommer der to bygninger - begge i fem etager og med tagterrasser. Den første med sandfarvede sten, den anden holdt i sort.    30 boliger   I kompleksets stueplan er der mulighed for, at Hjorten kan blive genhuset. I hvert fald opererer planen med, at der skal være café eller værtshus på selve hjørnet. Derudover er der planlagt to butikslokaler - et i Vesterbrogade og et i Hjortensgade.  Derudover kommer de fire bygninger til at indeholde i alt omkring 30 lejligheder - to og tre værelses og på toppen af hjørnet en enkelt fire værelses lejlighed.  Ansøgningen om nedrivningen og efterfølgende nybyggeri er for tiden under behandling i kommunens afdeling for Byggeri.    Gyldent skær over torvet   I forvejen er der fornyelse i gang andre steder omkring Vesterbro Torv. Omkring hjørnet ved SuperBrugsen er Jørn Tækker i gang med at opføre sit såkaldte guldhus, der udover at rumme cirka 30 boliger kommer til at binde Brugs-hjørnet sammen med et markant udtryk.  På hjørnet af Vesterbro Torv og Vesterport, hvor der tidligere lå en lav posthusbygning, byggede Høgh &amp; Rousing for et par år siden en boligejendom, der også kaster et gyldent skær over Vesterbro Torv med sine vinduesrammer og altaner af aluminium, der er behandlet så det glimter af guld.  Derudover skiller huset sig ud ved at være beklædt med teglskaller, og har også ad den vej givet givet Vesterbro Torv et strejf af det overraskende og anderledes.   Indenrigs- og sundhedsministeren udtaler i en pressemeddelse:    Efter byfornyelsen kom cafeerne og de små butikker med sjove dimser og indretningsfif til de nyrenoverede lejligheder.  Og efter den tiltrængte ansigtsløftning til boligmassen er turen nu efter alt at dømme kommet til beboerne.

I løbet af de seneste seks-ni måneder er mindst tre nye modeforretninger skudt op inden for en radius af 100 meter fra Istedgade/Oehlenschlægergade-krydset.  To af dem er oven i købet åbnet sammen dag i oktober sidste år.

"Jeg ledte efter lokaler til min butik, og jeg vidste, at jeg ville have lokaler enten i Elmegade på Nørrebro, i Indre By eller på Vesterbro.

Det blev på Vesterbro, fordi jeg havde råd til de her lokaler", forklarer Maria Pajusalo, designer og indehaver af Mania på Oehlenschlæger-gade.    Økonomisk råderum   Netop den økonomiske overkommelighed er ifølge designer Anders Bundgaard ikke uvæsentligt for, at lige netop Vesterbro er stedet, hvor de unge designere vælger at prøve deres drømme af.

"Det handler om mursten, ganske enkelt.  De unge designere har simpelt hen ikke råd til huslejerne i Indre By, og derfor søger de ud på broerne," forklarer han.

Selv om det i første omgang var huslejen, der afgjorde, hvor Maria Pajusalo valgte at åbne sin butik, er hun i dag glad for, at det netop blev Vesterbro.

"Det går godt.  Så godt, at jeg nu er blevet nødt til at lægge nogle ting ud på systue ude i byen.  Og jeg tror faktisk også, at det går bedre, end det ville gøre, hvis jeg havde valgt at lægge min butik på f.eks.

Nørrebro", lyder det glad.

Sammen melding lyder lidt længere oppe ad gaden, hvor Jeanette K.

Pedersen og Hanne Zachariassen har åbnet butikken Asfalt.

"Tidligere var det i Elmegade på Nørrebro, det skete, men nu er det Istedgade, der rykker.  En af vores veninder havde set, at der var et skilt i vinduet om et lokale til leje, og så sad vi midt i eksamenstiden og skulle tage stilling til, om vi ville

åbne butik".

Hos Asfalt satser man, som navnet røber, på tøj inspireret af street fashion, og her er der også kunder i butikken.

"Vi havde rigtigt travlt, lige da vi åbnede.  Specielt op til nytår, hvor folk kom herind for at få deres nytårskjole syet.  Vi satser på at lave det, som man også kan se andre steder, men alligevel lidt anderledes.

Det må gerne være lidt pjanket", forklarer Jeanette K. Pedersen.

  Højt til loftet   Efter en kort tur igennem Istedgade er Anders Bundgaard ikke i tvivl om, at der er god grobund for de små designbutikker på Vesterbro.

"Det er en anden slags mennesker der er på gaden her, end f.eks. på Østerbro.  Du ser nogle typer her, som du ikke ser andre steder.

Jeg tror på mange måder, at det er stemningen herude det at der stadig er pornobutikkerne, og den slags giver et mere råt og ærligt præg.  Jeg fornemmer, at der er mere plads til forskellighed herude, og det betyder meget.  Det er jo ganske enkelt ikke

fedt at gå på gaden i et anderledes outfit og så blive truet med bank", forklarer han, mens øjnene noterer sig alt lige ned til cafégæsternes sko.

"Vi ser de nye designere komme frem, fordi den etablerede produktion efterhånden har løftet sig så meget, at der kommer lys ind til underskoven.  Og det giver vækstmuligheder for de nye og unge designere.

Der er hverken økonomisk eller mentalt råderum til, at de kan slå sig ned i de etablerede dele af f.eks. Indre By, men herude er der billigere huslejer og lidt højere til loftet blandt folk.  Og det er derfor, vi ser de unge designere slå sig ned

herude".

  Flere på vej   Kunderne i Mania er i aldersgruppen 20-50 år, men også en enkelt stamkunde på 64 år er der plads til.

Og det er ikke kun vesterbroere, der handler hos Mania.

"De enkelte tøjbutikker, der var herude før, levede på, at folk ikke lige gad tage ind i Indre By for at købe tøj.  Nu kan man se, at folk decideret kommer herud for at købe deres tøj", siger Maria Pujusalo.

Og der er intet, der tyder på, at den udvikling vender lige foreløbig.

Hos Asfalt mener Jeanette K. Pedersen, at de nye forretninger betyder flere kunder, og der er noget, der tyder på, at både Asfalt og Mania godt kan kridte skoene.

"Jeg ved, at flere har lagt billet ind på at lave forretning herude.  Så vi bliver flere, lyder det med et bredt kampberedt smil fra Maria Pajusalo.

     Trend på Vesterbro   Asfalt  Istedgade 83  Bag butikken Asfalt står Hanne Zachariassen (26 år) og Jeanette K.

Pedersen (25 år).

Begge er uddannet fra Hellerup Tekstilseminarium.

Hanne Zachariassen står bag mærket Hz design og Jeanette K. Pedersen bag mærket Urban V.

  Mania  Oehlenschlægergade 52  Indehaver er Maria Pajusalo (26 år), der er uddannet fra Københavns Designskole i Gothersgade.  I butikken kan man købe hendes egne designs og desuden tøj, som Maria henter hjem fra Paris ca. en gang om måneden.

   VESTERBRO: Mette Berrig bor på Thorsgade. Hun har længe været træt af manglen på parkeringspladser, ulovlige parkeringer og ignorering af ensretninger.  Byrådets planer om at droppe gæstekort på Vesterbro har fået hende til at hjælpe til med en underskriftindsamling, som blev foreslået af nogle af kvarterets øvrige beboere.  -Det ser ud til, at beboerne på Vesterbro mister muligheden for at købe gæstekort til parkering, hvilket mange er rigtig kede af. Derfor har jeg sammen med andre beboere i området undersøgt, om det er et generelt ønske i kvarteret at bevare gæstekortene.  Det er det i den grad, siger Mette Berrig.    Ganle forældre   Hun har gamle forældre, der har brug for et gæstekort, når de er på besøg.  -De skal ikke parkere langt væk og gå. Jeg ville være rigtig ked af, hvis jeg ikke kan tilbyde mine gæster et p-kort i det tidsrum, de besøger mig.  Det var samme melding, vi fik hos stort set alle i kvarteret, da vi samlede underskrifter, siger Mette Berrig.  Hun har ikke selv bil, men vil alligevel være ked af, hvis hun i fremtiden ikke kan tilbyde sine gæster et p-kort.  -Det er paradoksalt, at jeg som cyklist uden bil vil kæmpe for at bevare gæstekortene, men i min hverdag betyder det faktisk ret meget, da jeg driver erhverv på min adresse. Jeg synes, det er ganske rimeligt, at alle erhverv i gaden har adgang til et gæstekort.  Det var samme melding, jeg fik af stort set alle i kvarteret i forhold til private gæstekort. Især dem, der ikke selv har bil, men får besøg af forældre, børn og børnebørn i bil, forstår slet ikke kommunens beslutning om at fjerne gæstekortene, siger Mette Berrig.    Mange parkerer ulovligt   Af alle dem, hun har mødt under underskriftsindsamlingen, har kun én sagt nej til at skrive under.  -Det tager jeg som et tegn på, at behovet hos beboerne i kvarteret er endnu større, end det lykkedes os at vise med de lidt over 100 underskrifter, som vi samlede på en enkelt eftermiddag, siger Mette Berrig.  I underskriftsindsamlingen opfordrer flere end 100 af kvarterets beboere til, at det skal kræve p-kort døgnet rundt at holde i kvarteret, at kun beboere i området har tilladelse til at parkere, at alle beboere har tilladelse til at købe et parkeringskort og et gæstekort pr. bolig, at p-licenser til personer, der ikke bor i kvarteret, inddrages, samt at der maksimum udstedes et pkort og et gæstekort til hvert erhverv i kvarteret.  -De nævnte krav understreger, at udfordringen med parkering i kvarteret er mangefacetteret. Derfor er der også mange hensyn at tage. Som det er nu, er der timeparkering i kvarteret i dagtimerne.  Ved at kigge på bilisternes adfærd er det tydeligt, at mange parkerer i de gader, der ligger tæt på centrum, og går ind til centrum for at handle. Det er forståeligt, men betyder, at det ofte er særdeles svært for beboere i kvarteret at finde en p-plads, når de kommer hjem fra arbejde. Derfor parkerer mange beboere på Vesterbro ulovligt på fortove og foran porte. Jeg accepterer, at der laves ensretninger, men udsigten til at gæstekort ophører, blev dråben, der tyngede så meget på pedalen med utilfredshed, at jeg ikke stiltiende kan acceptere det, siger Mette Berrig.  De syv folkeskoler på Vesterbro i København vil i fælleskab søge at standse flugten fra bydelen af især socialt stærke familier med børn. I de sidste syv år er skolernes elevtal faldet med 300 børn, svarende til en afvandring af 440 danske elever og en tilgang af 140 fremmedsprogede. De vil bl.a. gøre positiv reklame for Vesterbroskolerne og sikre dem som folkeskoler med et højt uddannelsesmæssigt, kulturelt og sprogligt niveau, hvor »de dansksprogede elever får en undervisning, der sikrer dem kvalifikation på niveau med eleverne i resten af landets folkeskoler,« som der står i de syv skolers fælles målsætning. Blandt forslagene er at etablere en statslig forskningsskole i undervisning af flersprogede i distriktet.  Kun 37,9 procent af de børn, der bor på Vesterbro, er fremmedsprogede, men de udgør 54,6 procent af skolernes elevtal. Af de 1.213 danske børn, der bor i distriktet, går de 559 i skoler uden for distriktet - i privatskole eller bliver undervist hjemme. Desuden flytter utroligt mange børnefamilier fra bydelen, inden børnene kommer i skolealderen. Mange af de børn, der kommer i børnehaveklassen og 1. klasse, har alt for ringe sproglig og begrebsmæssig parathed - det gælder også de danske børn.  De stærke flytter  

 »Den stigende arbejdsløshed, dårlige boliger, manglende byfornyelse, manglende trafiksanering, kriminalitet og mange misbrugere af forskellig art har medført, at Vesterbro er kommet ind i en ond spiral. Vi oplever, at de socialt stærke familier i stigende grad fraflytter bydelen, at flere og flere mennesker lever af overførselsindkomster og sort arbejde, og at mange menneskers identitet hægtes på andre områder end arbejdslivet,« siger de syv skoler bag »Vesterbro-initiativet.« Skolerne vil nu mobilisere politikerne, kulturinstitutionerne, de kommunale institutioner og alle borgere med indflydelse og ressourcer til at stoppe den onde spiral. »Der er en lang række forslag til at nå dette mål, som vi skal drøfte på et møde med bl.a. skoleborgmester Tom Ahlberg (SF) i næste uge. Derefter vil vi ude på skolerne drøfte, hvor skolerne kan samarbejde, og hvad vi kan gøre hver især,« siger Vivian Christensen, skoleinspektør på Gasværksvejens Skole, hvor de fremmedsprogede elever pr. 1. januar i år udgjorde 89 pct. af elevtallet.  Af Louise Wilhelmsen  Afdelingsingeniør i Århus Kommunes afdeling for veje og trafik, Anton Iversen, siger, at byrådet ikke har taget endelig stilling til planerne, men at der formentlig kommer til at ske noget på torvet. - Der er taget initiativer omkring Vesterbro Torv, og de skulle gerne gøre torvet en smule mere fredeligt. Ensretningen vil lægge en dæmper på trafikken, og den vil give busserne bedre vilkår. Mere fred og ro vil også give muligheder for at udnytte torvet på en anden måde. Men hvis parkeringspladsen bliver fjernet for at give plads til noget rekreativt, må vi finde parkering andre steder, siger Anton Iversen.Beboer i området Charlotte H. Knudsen håber, at planerne bliver til noget.- Her er meget forurenet, luften er tyk af bilos, så det vil være dejligt med færre biler. Hvis parkeringspladsen midt på torvet bliver fjernet og vi får et sted, vi kan bruge til noget, vil det være dejligt. Jeg kommer kun på torvet for at handle, men det kunne være hyggeligt, hvis der kommer et sted, hvor vi kan hygge os med vores børn. Jeg byder mig ikke om at cykle på torvet med mine børn, for trafikken er temmelig heftig, siger hun.Århus Byråd skal dog først tage endelig beslutning til planerne på Vesterbro Torv, som er en af mange om trafikken i Århus midtby.   Klik her for at åbne originalartiklen på Stiften.dk   Med grønne og gule spånplader for vinduerne og med gedigne hængelåse på portene ud med Gasværksvej står Skomagerstiftelsens gamle hjørneejendom og kigger ud over Vesterbro. Forsømt, forfalden og beskidt står den som et monument over byfornyelsen af hovedstadens værste slum og de stridigheder, der trækker den i langdrag. Fem-seks milliarder kr. eller i gennemsnit knap 1,5 millioner pr. lejlighed vil staten og Københavns Kommune poste i 22 nedslidte boligkarreer over ti år. En mindre del af lejlighederne skal der dog slet ikke gøres noget ved. Fornyelsen af Vesterbro er vanvittig kostbar. Det er politikere og byplanlæggere enige om. Det er især installation af bad og toilet, der koster dyrt. Direktør i Byfornyelsesselskabet København, Niels Andersen, mener ikke, at det giver nogen mening at sammenligne Vesterbros byfornyelse med byggeri af almennyttige boliger til 10.000 kr. pr. kvm. på en bar mark.  »Det er jo ikke ombygningsudgifter det hele. Der er også udgifter med at lave friareler. Man skal købe husene. Nogle skal rives ned, man skal tage sig pænt af de mennesker, der bor der i forvejen,« siger han.  Sociale hensyn  

 Fra starten har det ligget klart, at der i udstrakt grad skal tages sociale hensyn, og at byfornyelsen skal være »bevarende« - ikke mindst fordi sporene fra totalrenoveringen på Nørrebro skræmmer. Politikerne på Københavns Rådhus ønsker for alt i verden at undgå de protester og sammenstød som dem, der i foråret 1980 kulminerede omkring byggelegepladsen »Byggeren.« Derfor er der på Vesterbro udviklet et omfattende beboerdemokrati i tilknytning til byfornyelsen. Her er et byfornyelsecenter, hvor beboerne dagligt kan komme ind fra gaden, beboermøder, flere høringsfaser, orienteringsmøder og bunker af papirer med projektforslag, ændringsforslag og handlingsplaner ind af brevsprækkerne og frem og tilbage fra kommunen. Skomagerstiftelsens gamle bygning, som Københanvs Kommune i første omgang ville rive ned, men som vesterbroerne ønsker at bevare, er nu blevet fredet, og den kommer ifølge Niels Andersen til at koste omkring 22 mill. kr. at renovere. Ca. 21.000 kr. pr kvadratmeter. Formand for Borgerrepræsentationens byfornyelsesudvalg, Ole Hentzen (K), mener, at det er socialdemokraterne og SF'erne på rådhuset, som er for eftergivende overfor beboernes ønsker. »Man skyder tusindvis af kroner i det værste møj, som hellere skulle have været revet ned,« siger han.  Eriksgade  

 Skråt over for den tidligere skomagerstiftelse ligger Eriksgade. Her ønskede Socialdemokratiet efter indstilling fra byfornyelsesselskabet at rive hele den ene side ned. Men beboerne protesterede, og Socialdemokraterne ændrede holdning og vil nu bevare hele gaden. Ejendommene, som hovedsageligt ejes af kommunen, er så forslummede, at der skal ofres over 12.000 kr. pr kvm. Niels Andersen bifalder i dag beslutningen om at bevare hele Eriksgade. »Det er et spørgsmål om, hvordan vi sikrer, at folk føler sig ordentligt behandlet, og som generelt tryghedsskabende var det måske en meget god ide at bevare nordsiden af Eriksgade. Man kan ikke gøre alting op i penge,« siger Niels Andersen. Mads Rue, som er leder af Vesterbro Byfornyelsescenter, som skal rådgive beboerne, siger, at beboerdemokratiet i dag styres af en lille gruppe på 20- 30 aktivister. »De har organisatorisk fordelt sig over hele bydelsen, så de kan komme med deres indsigelser i alle karreerne. Eriksgade blev et resultat af en af aktivisternes sejre,« siger han. Dertil kommer, at en tredjedel af de 6000 i byfornyelsesområdet hvert år flytter væk fra området. »Den store udskiftning er et stort problem. Vi skal starte forfra hver gang, fordi de nye beboere ikke har nogen forkendskab,« siger Mads Rue.  I 1100-tallet anlagde biskop Absalon en vold uden for byen, som blev gennemskåret af veje, der førte ud på Sjælland.  Vestpå førte vejene mod Valby Bakke, kaldet Solbjerg.  Uden for fæstningsvolden løb Skt. Jørgens Bæk, som krydsede byens vestre vej, før den løb ud i Øresund.  'Senere opdæmmedes Skt.  Jørgens Bæk og begyndelsen blev lagt til Skt. Jørgens Sø, Peblingesøen og Sortedam.  Før 1700-tallet havde man meget upræcise kort, og kendskabet til Vesterbros topografiske forhold er lille.  Vejen til Valby ændrede ofte sit løb, og folk havde let ved at forveksle Skt. Jørgens Sø med Peblingesøen eller Sortedam.    Troværdige atlas   De ældste mere troværdige gengivelser af København er fra 1587 og blev i 1588 i Köln trykt i Braun og Hogenbergs store atlas.  På det ene af kobberstikkene ses København fra landsiden, et fugleperspektiv set fra Valby Bakke.  Uden for den vestre del af bymuren snor den daværende Vesterbrogade eller mere præcist alfarvejen, sig mod Valby.  Den passerer en dæmning og bro ved sydsiden af Skt.  Jørgens Sø og lige ved ses Københavns gamle Skt. Jørgens Gård, et spedalskhedshospital oprettet i middelalderen.  Man ved fra andre kilder, at alfarvejen derefter fulgte en linje svarende til det nuværende Bagerstræde, Gammel Kongevej frem til hjørnet ved Værnedamsvej.  Kilder fra middelalderen understøtter detaljerne på Braun og Hogenbergs prospekt.  I byens jordebog fra 1496 nævnes 17 haver uden for Vesterport.  Blandt ejerne nævnes en brygger, en grydestøber, en bager og en vognmand.  Knap hundrede år senere, i 1581, var der 43 haver syd for alfarvejen og 70 haver nord derfor.    Vesterbro bebygges   Stubmøllerne prægede også markerne og haverne foran Vesterbro (gengivet i Braun og Hogenberg).  Omkring 1620, på Christian den Fjerdes tid, har der været 18 vejrmøller. Christian den Fjerde kom naturligvis, initiativrig som han var, til at præge forstaden.  Han befalede, at Skt. Jørgens Sø skulle opdæmmes som et led i byens forsvar, efter at den i lange tider havde fået lov til at gå over alle bredder eller indtørre, som vind og vejr nu skiftede.  Han forbedrede broen over søens afløb, og de første beboelseshuse begyndte at skyde op, således at 110 familier havde bopæl uden for Vesterport i 1622.  På dette tidspunkt opstod også navnet Vesterbro.  Christian den Fjerde gav 20. august 1624 ordre til, at vejen skulle brolægges, først til Værnedamsvej, siden ud til Valby.  Den fik navnet "den lange stenbro", men officielt talte man ikke om stenbroen, derimod om Alvejen eller Adelvejen.  I 1650 omdøbtes den vigtige trafikåre til Roskildegaden, og to år senere fik forstaden navnet Vesterbyen.  I sidste halvdel af 1700-tallet kom der mange traktørsteder i Vesterbyen, ligesom der etableredes mange slagtergårde.  Dokumenter nævner i 1749, at der er 22 øltappere uden for Vesterport. Det følgende århundrede prægedes af de mange forlystelsessteder og de mange lejekaserner.  Vesterbros fødselsdag fejres på Vesterbros Torv lørdag 13. september kl. 14-18.  Odense: Forbered dig på at finde andre veje, hvis du på onsdag den 13. april har tænkt dig at køre bilen gennem Vesterbro.  For ud for Vesterbro 29 spærres vejen helt for bilister, og det er lige fra klokken 7 og helt frem til midnat.  Cyklister og fodgængere vil der dog stadig være plads til.  Lukningen af vejen skyldes, at Vesterbro 29 skal rives ned.  Det gælder den sorte glasbygning og den tilhørende sorte murstensbygning, hvor Bruun-Larsen Motorcykler ind til for nyligt holdt til.    Det sidste led   Vesterbro 29 er det sidste led i nedrivningen af alt bebyggelse hele vejen rundt om hjørnet, den såkaldte Dideriksenkarré, der ligger på hjørnet af Vesterbro og Vindegade.  Det skal give plads til 32 lejligheder fra 70 til 137 kvadratmeter og en ny Fakta-butik på 1000 kvadratmeter.  Byggeriet koster i alt 80 millioner kroner og laves af NJ Gruppen i totalentreprise, der således står for al projektering og udførelse.  Byggeriet skal være færdigt den 15. februar næste år.  

Der er brug for nye mål for Vesterbro Festivalen. Tilbage i 2003 var festivalen oprindeligt en enkeltstående begivenhed, hvor lokale musikere ville gøre politikerne opmærksom på manglen på øvelokaler i bydelen. Fire år og fire festivaler senere fik foreningen bag Vesterbro Festival så ni øvelokaler stillet til rådighed i Kødbyen, men den en gang ganske lille festival har undervejs udviklet sig fra at være en lokal opsang til et veletableret og tilbagevendende arrangement, hvor mere eller mindre ukendte bands fra hele landet i denne weekend skal fyre 80 koncerter af på seks scener over to dage. Nu er de klar til at være en landsdækkende begivenhed og oprette et musikakademi.    »Nu har vi fået de her øvelokaler, så vi måtte gøre Vesterbro Festivalen til en selvstændig ting. Øvelokalerne får vi nok at gøre med at styre og organisere alene. Derfor har vi oprettet en selvstændig forening, som kan arbejde mere målrettet med festivalen«, siger Jesper Ø. Jensen, der som festivalleder har masser af succes at arbejde videre på.  Siden festivalen startede i 2003, har den hvert eneste år fordoblet publikumsantallet. Sidste år kulminerede tallet med 15.000 besøgende over de to dage, hvor der højst kunne være 5.000 mennesker på pladsen ad gangen. I år er så godt som hele Kødbyen taget i brug, og der er derfor plads til 12.000 gæster på én gang, og foreningen Vesterbro Festival er parat til hele 30.000 festivalgængere i løbet af begge dage.     Den nye Spotfestival   »Vi har både udvidet vores rum betragteligt, så der er plads til publikum, og samtidig gået ud og blevet landsdækkende, så vi nu er Danmarks største begivenhed for upcoming bands. Vi har fået over 400 demoer ind fra bands fra hele landet, og det er også over en fordobling fra sidste år«, siger festivallederen.   Kun få af bandene på Vesterbro Festival har allerede en pladekontrakt, men over 80 procent har ikke, og det er hele konceptet. På den måde er Vesterbro Festival klar til at indtage den position, som Spotfestival i Århus havde for fem år siden i det danske musiklandskab.  »Vi tager i bred forstand ikke bands, som allerede er brudt igennem. Vi tager dem, som ligger og ulmer. Den del, der er allermest interessant for os i dag, er jo, at branchen kan komme ned og se de nye bands, som de skal arbejde med de næste år«, siger Jesper Ø. Jensen.  Hele foreningen bag festivalen arbejder frivilligt, og da den store succes muligvis genererer et overskud i år, har den måttet lægge en plan for, hvad pengene skal bruges til. Den nye plan og målsætning er at arbejde for, at Kødbyen skal blive et musikalsk udviklingsområde.   »Her vil vi både have øvelokaler, en festival for nye bands og så hjælpe bandene resten af året, hvor vi ellers ikke har fat i dem. Derfor er målet et musikakademi, hvor vi holder kurser, der kan give dem endnu flere kompetencer, så de bliver fokuserede og målrettede. Det vil et eventuelt overskud fra festivalen gå til«, siger Jesper Ø. Jensen.    ulrik.quistgaard@pol.dk   »Narkomanerne er vant til at blive jaget fra sted til sted. Derfor er det ikke noget nyt, at de nu også skal væk fra Gasværksvej og Halmtorvet. Det er kun ét eksempel på den uvilje og ligegyldighed, de hver eneste dag møder hos deres omgivelser,« siger Ole Andersen fra Mariatjenesten på Vesterbro i København. I sit daglige arbejde taler han med mange af narkomanerne og oplever også, hvordan de gang på gang bliver jaget væk af politiet, fordi de er til gene for andre. »Mit indtryk er, at de er et problem i samfundet, som helst skal gemmes af vejen. Man vil ikke gøre den indsats, der skal til for at hjælpe dem, men vil på den anden side heller ikke konfronteres med dem,« siger Ole Andersen.  De narkomaner, han møder i Mariatjenesten, er ensomme mennesker. De samles på gaden for at have nogle at tale med, og det behov har de stadig, selv om politiet prøver at opløse grupperne og jage dem væk. »De finder bare andre steder at mødes og købe stoffer. Og dermed er problemet der stadig væk, bare i en anden gade,« siger han.  Stærk modvilje  

 Han ser jævnligt eksempler på, at modviljen mod at tage sig af narkomanerne er stor - også fra hospitalernes side. For et par uger siden tilkaldte Ole Andersen ambulance og læge til en syg narkoman, som havde taget en overdosis og lå badet i sved med høj feber. Lægen kom ind ad døren og udslyngede bemærknin ger som: »Nå, er det en af dem, det nytter jo ikke at gøre noget alligevel. De fylder jo bare hospitalerne, og så er det oven i købet deres egen skyld.« Inden lægen atter kørte, gav han ambulancefolkene besked om at lade narkomanen ligge. »Eksemplet er et af de grovere, men alligevel meget typisk for den ligegyldighed, vi møder, når vi tager med en narkoman på skadestuen,« siger Ole Andersen. Hanne Madsen er ansat som socialpædagog i »Reden« på Halmtorvet, KFUKs mødested for prostituerede, hvoraf mange er stofmisbrugere. Hun har oplevet samme afvisende holdning på skadestuerne. »Men på en måde forstår jeg det godt. Læger og sygeplejersker er så vant til, at narkomanerne snyder dem for at få medicin af en eller anden art. Narkomaner kan være meget svære at have med at gøre,« siger Hanne Madsen. Holdningen på hospitalerne går - ifølge Hanne Madsen - igen på socialkontorerne. De projekter, der sættes i gang for de enkelte narkomaner mislykkes tit, og det undrer ikke Hanne Madsen, at socialforvaltningen må opgive at hjælpe mange narkomaner.  Tvangsafvænning  

 »Skulle man hjælpe de mennesker, nytter det ikke noget med lappeløsninger. Jeg kunne forestille en løsning med en form for tvangsafvænning som i Sverige,« siger Hanne Madsen. I Sverige skal narkomanen melde sig frivilligt til afvænning og er derefter bundet af tilmeldingen. »Men ordningen skal ikke kun sørge for afvænning. Den skal også give narkomanen en ny identitet i form af arbejde og en ny omgangskreds, for ellers falder de tilbage i det gamle miljø og bliver igen narkomaner,« siger Hanne Madsen. For at der skal ske en effektiv afvænning af narkomanerne, synes hun, behandlingen skal strække sig over længere tid - måske tre år som i Sverige. Socialrådgiver Lis Scheibye, leder af mødestedet »Reden« synes det vil være en god idé at tvangsfjerne narkomanerne fra miljøet, sådan som politiet har foreslået det. »I stedet for de mange fængselsophold, polititilhold og bøder ville det være fint, hvis narkomanen blev sendt på tvangsafvænning i mindst et år, når bare man husker den sociale side af afvænningen. Behandlingen skal foregå med en gradvis tilbagevenden til et nyt liv og ikke vare for længe, så narkomanen fuldstændig mister sin selvstændighed. Hvis man spørger narkomanerne selv, vil de nok sige at tvangsfjernelse er et lovligt hårdt middel, men jeg ved, at mange tidligere stofmisbrugere mener, det er det eneste rigtige,« erklærer Lis Scheibye.  Ekstra hjælp  

 Ole Andersen mener også, der burde gøres mere for at hjælpe narkomanerne: »Jeg tror, der kunne gøres meget mere for at få narkomanerne ud af deres triste tilværelse og dermed også fjerne de mange problemer, der opstår omkring dem. Men den manglende vilje til at se problemerne i øjnene er en generel holdning i samfundet. Jeg tvivler stærkt på, at den politiske vilje rækker længere end til at afvænne narkomanerne rent fysisk, fordi hele den sociale side af en tvangsafvænning vil kræve så enorme økonomiske og menneskelige ressourcer. Derfor tror jeg, at en tvangsfjernelse, som politiet har foreslået det, kun fører til, at narkomanerne kommer væk fra gaden,« siger Ole Andersen. Han ser debatten om narkomanerne blusse op hvert eneste forår. »Før turisterne kommer, skal politiet have narkomanerne væk fra gadebilledet, så der ser pænt ud. Og det er nok heller ikke tilfældigt, at der med i debatten i år er snak om boligsanering på Vesterbro. For mig at se, er det besluttet, at Vesterbro nu skal være et mondænt kvarter med pæne hoteller i Istedgade. Og mange her omkring taler om, at hele narkomiljøet er på vej til Sydhavns-kvarteret,« siger Ole Andersen.  Mandag blev Vesterbro på linje med resten af Danmark klædt i hvidt fra top til tå.  Visse medier har det jo med at -undskyld udtrykket -blæse alting op, og den skrækkelige snestorm, som aviser og tv havde bebudet, viste sig at være en gang snevejr med uhyggeligt lave temperaturer, der fik Vesterbrogade til at minde om hovedgaden i Irkursk i Sibirien.  Vesterbro blev iklædt en dyne af hvid sne, der gjorde skolebørnene ellevilde og små sneboldkampe sås snart på alle gadehjørnerne.  Børn elsker sne -vi andre er ikke helt vilde med sneen, der hurtigt bliver til snavnset sjap og pløre.  Således også med vintervejret i mandags: Allerede tirsdag var der sjap og pløre mange steder -og på grund af de kolde temperaturer var der også glat rigtig mange steder. Det er jo ikke alle husejere, der er flinke til at gruse eller salte foran deres ejendomme.  Til gengæld kan vi vente en forholdsvis mild vinter i år. Siger meterologerne.    Lunt havvand   Vintervejret i Danmark er primært betinget af vindretningen, idet der er to overordnede varianter -nemlig den grå og milde vintervejrtype og den kolde og klare type.  Det milde vejr skabes af det lune havvand, der omgiver Danmark -og ikke mindst Atlanterhavet mod vest.  Havet holder længe på den varme, som er modtaget fra Solen gennem hele sommeren og efteråret.  Havet vil derfor om vinteren være relativt varmt -i modsætning til landområderne.  Det betyder, at hver gang vinden kommer fra det vestlige hjørne, vil vejret blive mildt og fugtigt.  Eftersom vinden i Danmark oftest kommer fra den kant, er der ikke noget at sige til, at vintrene som regel er milde.  Anderledes ser det ud, når vinden bevæger sig over i det østlige hjørne, hvor den trækker den kolde luft fra kontinenterne ind over Danmark.  Da kontinenterne ikke er i stand til at holde på varmen på samme måde som havet, vil luften mod nord, øst og til dels også mod syd blive kold.  Det er ikke overraskende, eftersom de flest danskere kender til den kolde østenvind i vintermånederne.  Det er kun med vind fra øst, at Danmark kan få isvinter, som det sidst skete i vinteren 1995-96. Og det får vi altså ikke i år.  Kriminalpræventiv indretning af boligområderne på Vesterbro. Med den mødetitel forsøgte Byfornyelsesskolen i aftes at trække Vesterbroerne til møde. Så vidt Deres udsendte kunne se, var det ikke luderne og lommetyvene, der var mødt op, selv om der kun var 16 deltagere inklusive dem, som skulle sige noget. Men der kan gøres noget for at begrænse kriminaliteten, og noget så elementært som vedligeholdelse og orden er en vigtig kriminalpræventiv faktor. »Gammel graffiti og spor efter hærværk siger noget om, at et område ikke overvåges godt nok,« sagde Karsten Nielsen, fra det Kriminalpræventive Råd, og påpegede, at tegn på manglende overvågning er en invitation til kriminalitet.  I den sammenhæng beskrev han, hvad byerne har mistet af årvågne øjne i form af »overvågning« og den fællesskabsfølelse, der i gamle dage holdt til på trappestenen og de dengang bredere fortove, fordi beboerne opholdt sig der. »Det var et socialt mødested. Men det er blevet fortrængt af bilerne. Derfor er afstanden mellem privat og offentligt blevet meget skarp,« sagde Karsten Nielsen, som dog også erkendte, at man i byfornyelsen på Vesterbro er nødt til at lukke ejendommene mere af på grund af de mange narkomaner, der dagligt færdes i bydelen. Arkitekt og byplanlæggger Kurt Christensen fra SBS, der er en af de store aktører i Vesterbros byfornyelse, var skeptisk overfor, at man bare over en kam laver en meget lukket facade mod gaden, parken og de øvrige offentlige rum. »Man kan godt indrette sig med et hunde-vagt skilt, men jeg synes, det er et voldsomt signal at sende,« sagde Kurt Christensen, der også selv var irriteret over at se graffiti på ejendomme, der for kun et år siden blev byfornyet: »Men jeg tror ikke på, at vi helt kan fjerne graffitien, lommetyvene, hundelortene og stanken af pis i sidegaderne. Det er et storby-samfund, det er ikke Tølløse. Men vi skal da prøve at gøre bydelen mere tålelig at leve i.« En deltager på mødet ville vide, om hun havde ret til at bede den flok øldrikkere, der indimellem tager opstilling på fortovet foran ejendommen, om at forsvinde. Og det kunne ordensmagten, der også var repræsenteret på mødet, svare på. »Selvfølgelig har du ret til det. Og gør de ikke, som du siger, ringer du efter politiet,« lød svaret fra en betjent fra station 5.  Hanne Fabricius er arkæolog og har skrevet en række anmelderroste bøger om Istedgades historie, Københavns middelalder og renæssance samt børnebøger.  Hun laver foredrag, byvandringer og deltager i Historiequizzen på DR-K.  Læs mere om Hanne på tyra.dk.    ENGHAVEVEJ 1 0 -1 4 Slagtergårdene   Slagtergårdene ved Enghavevej er en lille, historisk lomme, hvor du kan opleve det gamle Vesterbro.    ENGHAVEVEJ Vega   I spillestedet VEGAs smukke sale kan du høre alt fra hiphop til heavy metal.    MATTHÆUSGADE Westmarket   Westmarket er det nyeste skud på Vesterbros markedsstamme og lokker med gademad fra hele verden.    DYBBØLSGADE Cafe Snork   Café Snork er den perfekte kombination af café og bar, hvor de gode historier aldrig slipper op, og øllene altid er kolde.    ISTEDGADE Skydebanehaven   Midt på Istedgade er der en 20 meter høj skydemur fra 1887. Bag den gemmer sig en grøn oase med legeplads, træer og ro.    ENGHAVE PLADS Skatepark   I ly af store træer og buske ligger den lille skatepark og lokker med sine quaterpipes i beton.    SØNDERBOULEVARD Absalon   I den tidligere Absalons Kirke ligger i dag Vesterbros fælles dagligstue, Absalon CPH.  Tag forbi til croquis, bordtennis eller fællesspisning i de farverige lokaler.    VESTERBROGADE Det Ny Teater   Det Ny Teater har forbundet Gl. Kongevej og Vesterbrogade i snart 110 år med sin majestætiske port og smukke kuppel.    ISTEDGADE Skank   I det gule hus på hjørnet af Istedgade og Eskildsgade ligger Skank. Et moderne mormorkøkken med fællesspisning om søndagen.    HALMTORVET Kødbyen   Engang levede Kødbyen bogstavelig talt op til sit navn med kvægtorv og slagterier. I dag er området et miks af restauranter, barer og dansesteder.  Vesterbro mangler både grønne områder og faciliteter til kultur. Derfor har Vesterbro Lokal udvalg taget initiativ til at få udarbejdet et forslag om et rekreativt åndehul omkring Otto Bus ses Vej. Forslaget tager udgangspunkt i stedets iboende kvaliteter og potentialer, og det be varer det fine samspil mellem de smukke gamle remisebygninger og de eksisterende træplant ninger samt de store grønne flader og pladser og skaber et område med mulighed for kulturel og fysisk udfoldelse.  Det foreslås at lade hele området indramme af et stort sammenhængende skovbryn.  På den måde opstår en markant ny grøn oase midt i trafiklandskabet og den tætte by. Indefra er skovbrynet som en boble, der holder storbyens stress og jag lidt på afstand og giver borgerne mulighed for rekreativ udfoldelse.  Et vigtigt element i forslaget er at skabe bedre adgang til området. En high-line-forbindelse tilfører par ken et nyt, stærkt arkitektonisk element, der både er trafikåre for cykler og gå ende og vil være som vartegn for området.  Det store areal mellem Ingerslevgade, Dybbølsbro, Vasbygade og Enghavevej på Vesterbro i København er et hengemt område, der ligger som en lomme og pause i byen.  Ved en åbning og bearbejdning kan området omdannes til et grønt hjerte i bydelen - Vester Remisepark. Vester Remisepark vil være til glæde for det tæt bebyggede Vesterbro og de nye boligområder med høj bebyggelsesprocent ved Frederiks Brygge og i Carlsbergbyen.  Omkring disse nye bebyggelser er der ikke planlagt egentlige parker eller idrætsområder.  En ny grøn park på godsbanearealet vil imødekomme disse mangler og derudover også kunne forbinde og samle det gamle Vesterbro og de nye boligkvarterer.  Vesterbro og Sydhavnen har altid været adskilt af banearealet. Yderligere er den manglende kontakt mellem de to bydele blevet forværret af den kraftige trafikåre, som Vasbygade er. Et tredje adskillende element er metroarealet, som overskærer godsbanearealet i to dele. Ved at etablere en ny broforbindelse, en high-line for cyklister og gående hen over disse tre barrierer etableres adgang til det store areal omkring Otto Bussesvej og de store bevaringsværdige DSB-remiser - både fra Vesterbro og de nye boligkvarterer i Sydhavnen. Samtidig skabes større samhørighed mellem Vesterbro og havnebydelene, som i dag er afskåret fra resten af byen.  .    Infrastruktur   Vester Remiseparks liv og puls hænger sammen med god infrastruktur. Hovedpulsåren er den nye high-line-forbindelse, der kan bruges af bløde trafikanter til transit i alle retninger.  Fra high-linen er der også nedstigning til alle parkens delområder.  Otto Busses Vej er den anden vigtige pulsåre, der betjener den øst-vestgående bløde trafik i parken.  Krydset og omstigninger mellem disse to pulsårer vil give bløde trafikanter langt bedre vilkår i den københavnske trafik. Det betyder også færre bløde trafikanter på vejene.  Den store cirkulation i parken sker via en bevæget sti til gang og løb, som tager fat i parkens forskellige delområder. Den er 2.500 m lang og forbinder de 12 cirkulære pladser og haverum.    Beplantning - eksisterende og ny   Der bygges videre på den eksisterende beplantnings biodiversitet, såvel de eksisterende mere spontant opståede bevoksninger som den plantede lindeallé langs Otto Busses Vej.  Vester Remiseparks overordnede nye beplantningsprincip er baseret på en blandingsskov, der fortætter sig ud mod parkens kant og her markerer sig som et skovbryn mod omgivelserne. Ind mod parkens center fortyndes beplantningen, og der opstår lysninger og rum til boldspil, leg, sammenkomst, dyrkningshaver m. m.  For at skabe variation i beplantningsoplevelsen fortættes med en særlig plantesort for hver af årets måneder omkring hver af de 12 cirkulære rum. De valgte arter vil have højdepunkt i hver sin måned, f. eks. kirsebær i april, hyld i juni, ahorn i oktober eller gran i december.  Rummene er åbne for alle typer aktiviteter året rundt, såvel midlertidige som permanente.  Lindealléen langs Otto Busses Vej suppleres, så den fremstår som en markant grøn akse fra øst til vest i hele parkens længde.    Omdannelser og tilføjelser   De velbevarede historiske bygninger og store åbne arealer med spredt kvalitetsbeplantning kan samles til en enestående ny bypark. Det skyldes en god balance mellem den gennemsigtige og åbne bygningsmasse (15 %), de befæstede pladsflader (10 %) og det bløde grønne parkareal (75 %). En park, hvor det grønne dominerer, men hvor de åbne remisebygninger med pladser giver vekslende oplevelser og funktioner i samspil med parken.  Peter Holst, landskabsarkitekt MAA, MDL.  KULTURNAT: Kulturnatten 2015 på fredag bliver en helt særlig en af slagsen. Københavns Museum har åbent for allersidste gang i palæet på Vesterbrogade 59, inden museet flytter til Stormgade.  Det er derfor absolut sidste chance for at gense din yndlingsudstilling eller at opleve museets udstillinger for første (og sidste) gang.  »Det bliver en Kulturnat og en afskedsfest med en perlerække af arrangementer. I aftens anledning har vi også sat lys på facaden,« lover museet.    Kattejammer-rock   Vesterbro Ungdomsgård og Københavns Museum har boet side om side i mange år.  På kulturnatten siger Københavns Museum tak for det gode naboskab, og Ungdomsgårdens sang-og teatergruppe giver en smagsprøver på deres helt nye show. Og mon ikke de også river og hvæser en enkelt kattejammer-rock? Aftenen igennem vil der også blive fortalt Vesterbro-historier.  Fire markante personligheder - museumsinspektør Jakob Parby, museumsinspektør Inger Wiene, forstander på Reden Charlotte Fuglsang og Henrik Vesterberg fra Politikens ' Københavneriet' fortæller historier om Vesterbro.  Kaffebaren ' Sort Kaffe &amp; Vinyl' vil i aftenens anledning rykke ind på museet. Christian Rygaard, der til dagligt driver kaffebaren på Skydebanegade, vil hele aftenen servere kaffe og spille plader i museets store festsal. Han har også inviteret tre Vesterbro-bands til at komme forbi og sørge for en lokal lydkulisse.    Fortidens lyde   Hvordan lød det på adressen dengang Det Kongelige Kjøbenhavnske Skydeselskab huserede i palæet? Det giver museet et bud på med en lydrejse, som fører dig tilbage til dengang, den stod på træ-papegøjeskydning og fest i palæet for det finere borgerskab.  Der er lagt op til en festlig sidste aften på museet på Vesterbrogade.  PR-FOTO.    Fakta HISTORIER OM VESTERBRO   Hør historier om Vesterbro på Københavns Museum på fredag: Klokken 1830 -museumsinspektør Jakob Parby om palæet Klokken. 1930 -museumsinspektør Inger Wiene om byfornyelsen på Vesterbro Klokken 20-30 -Charlotte Fuglsang, forstander på Reden om livet på et værested for kvinder Klokken 21-30-Henrik Vesterberg kendt fra Politikens ' Københavneriet' med iagttagelser fra Vesterbro.    3 GUIDE KULTURNAT   RYTMISK CENTER tilbyder gratis undervisning og musikbar på Kulturnatten. I små workshops på 20 minutter kan man få undervisning i sang eller guitar eller deltage i samspil for børn og forældre. Det er fra kl.18 på Vesterbrogade 107 E. Husk kulturpasset. Fysikeren HOLGER BECH NIELSEN holder sine gribende foredrag om universets tilblivelse, naturlovene og hvor vi stammer fra. Det er i Ingeniørforeningen IDA, Kalvebod Brygge 31-33 klokken 19 og 20 - og det skal nok blive underholdende. Pianisten KATRINE GISLINGE Gislinge og Sankt Annæ Pigekor opfører fransk musik med værker af blandt andre Debussy og Fauré. Det sker ved en timelang koncert kl. 21 på Glyptotek, der altid byder på en særlig stemning, når mørket er faldet på udenfor.  Odense: Stemningen er god i den sorte Peugeot 206 RC, da den 27-årige odenseaner L. P., hans kæreste Line Hansen og hans allerbedste ven Michael Kurt Hansen er på vej hjem mod Bolbro.  Sommeraftenen har vist sig fra en af sine smukkeste sider, og de tre har hygget sig med torsdagskoncert i Kongens Have og siden med fadøl og snak på Ryans.  I handskerummet ligger der fem gram amfetamin, som de har købt i Kongens Have. Stoffet skal bruges til Grøn Koncert fredag på Dyrskuepladsen, hvor de skal give den gas igen.  Men det når de aldrig.  For da de tre forlader Ryans ved Fisketorvet træffer L. P. sit livs mest fatale beslutning.  Klokken er 02.45, og efter en aften med øl i både Kongens Have og fadøl på Ryans spædet op med to baner kokain til hver, spørger Line, om ikke de skal tage en taxa hjem.    Beslutningen   -Da Michael spurgte, om han måtte køre med, sagde jeg, at så tog vi bilen, husker den 27-årige, da han i går eftermiddag er humpet ind i vidneskranken i byretten i Odense med en forstuvet fod som eneste fysiske skade efter den ulykke, der kort efter snakken foran Ryans kostede både hans kæreste og hans bedste ven livet.  -Jeg følte mig egentlig ikke påvirket, husker han, da de sætter sig ind i bilen på ppladsen og begynder at køre mod Bolbro.  De tager turen forbi Flakhaven, Klosterbakken, Filosofgangen og Vesterbro med Føtex på højre hånd.    Forældrenes bil   Da de når krydset ved Store Glasvej og Fælledvej gasser L. P. op. Og der er masser af kraft under den specielle bil.  180 hk forklarer han i retten.  En rallybil med meget stor motor og ekstra store bremser, som han har lånt af sine forældre, der er på ferie.  Bilen suser over krydset, der ikke når at skifte til rødt.  På fortovet går et kærestepar på vej hjem, og her bemærker fyren, at bilen kører rigtig stærkt. Måske mellem 80 og 90 km/ t på en strækning, hvor man allerhøjst må køre 50 km/ t.  Det forklarer han siden til politiet. Og han ser det også gå helt galt.    Vennerne er døde   Da bilen når til det sving, hvor Vesterbro møder Vestre Stationsvej, når bilen ikke at tage farten af. Han ser den nærmest lette fra et vejbump og i sekundet efter torpedere ejendommen Vesterbro 123.  Klokken er 03.03 Inde bag rattet oplever L. P.  Det sådan her: -Jeg forsøgte at bremse.  Men da jeg ramte bumpet, mistede dækkene ligesom kontakten, og så kunne jeg ikke. Jeg forsøgte også at dreje bilen, men den reagerede ikke, forklarer han i retten.  Og da han vågner igen i den totaltskadede bil, der er fyldt med krudtrøg fra krudtladningen i de to airbagger ved sæderne foran, er han helt forvirret.  -Er i o. k., råber han, men får intet svar.  Han mener, at kunne se Michael, der sidder på passagersædet foran. Han kan ikke se Line, der sidder bag Michael.  -Er I o. k., råber han igen, inden en person griber fat i ham.  Det er en taxachauffør, der trækker ham ud og lægger ham ned på jorden ved siden af bilen.  L. P. vil have de andre ud af bilen. Krudtrøgen får ham til at tro, at der er ved at gå ild i bilen, men han får besked på at ligge stille.  Kort efter dukker ambulancefolkene op. Og da han bliver indbragt på skadestuen på Odense Universitetshospital og bliver tilset af en læge, spørger han igen, hvad der er sket med Line og Michael.  Lægen svarer ikke.  Han får blot at vide, at de er på en stue ved siden af.  Han spørger, om han må komme ind og se dem, men får et nej. Og kort efter får han beskeden. De er døde.  Klokken 03.20 erklæres den 29-årige Michael Kurt Hansen død. Klokken 04 erklærer en læge den 27-årige Line Hansen død.  Klokken 13 føres L. P. ind i byretten, og 35 minutter senere føres han til Odense Arrest af to uniformerede betjente.  Varetægtsfængslet de næste fire uger for uagtsomt manddrab.  Om artiklen Artiklen er blevet til på baggrund af den 27-årige L. P.' s forklaring i grundlovsforhøret samt de rapporter og vidneafhøringer, der blev læst op under retsmødet.  (Uddrag)

BLÅT STEMPEL TIL BOLIGAKTIVISTER PÅ NØRRE-&amp;VESTERBRO

ALMENNYTTIGT SANERINGSSELSK OG KBH SANERINGSSELSKAB BEBOERE BOLIGAKTIVISTER KBH SANERINGSSELSK NØRREBRO VESTERBRO  Da Vesterbro Ældreråd i slutningen af 2009 fik meddelelse om moderniseringsplanen for plejeboligerne i København, der indebar afvikling eller flytning af utidssvarende plejehjem, fik de ikke at vide at plejecentret Plejebo indgik i planerne.  Som tidligere beskrevet i Vesterbro Bladet er Plejebo valgt blandt andet fordi så mange plejehjemsbeboere som muligt kan genhuses i eget område.  Men det bliver ikke nemt, mener Vesterbro Ældreråd.  »Mange af beboerne kommer fra mange forskellige lokalområder.  Det vigtigste må være, at der tages hensyn til beboernes ønsker om, hvor de gerne vil bo og eventuelt blive genhuset«, siger Per Schrader fra Vesterbro Ældreråd, der dog også er bekymret over tabet af Plejebo som kulturinstitution.  »Plejebo er for Vesterbro noget ganske særligt., Det er et sted, hvor man kan have et socialt samvær og hvor man kan købe en kop kaffe eller et måltid mad for et overkommeligt beløb. Det er sted, hvor man i udpræget grad kommer hinanden ved. Hvor skal det nye sociale samlingspunkt for ældre være på Vesterbro«, spørger Per Schrader.  Vesterbro Ældreråd vil i deres høringssvar, som de skal sende i slutningen af måneden, lægge vægt på frivilligheden for beboerne, og selvom de helst så at Plejebo blev bevaret, så vil beboernes tarv og ordentlige boliger komme i første række.  Hele sidste uge knoklede Peter Belli og Vesterbro koret i Bryllupssalen på Københavns rådhus for at vinde AllStars. på TV 2.  Både Peter Belli og koret glædede sig voldsomt til at donere de 250.000 kr. til børneafdelingen på Rigshospitalet.  - Koret kæmper bravt. Vi vil så gerne hjælpe børneafdelingen på Rigshospitalet, hvor børnene ligger uden far og mor. Børnene har lavet tegninger til os. Det er så rørende, sagde Peter Belli under prøverne i Bryllupssalen.  Også Ulrik fra Vesterbro, som var med i koret, håbede på, at holdet skulle vinde.  - Vi vil gøre alt, hvad vi kan, sagde han.  Men fredag blev Peter Belli og Vesterbro koret stemt ud. Så drømmen brast.  Til gengæld ilede kulturborgmester Pia Allerslev til med lidt trøst til Vesterbro AllStars og inviterede hele koret, med Peter Belli i spidsen, til rådhuspandekager.  - Dem har jeg aldrig smagt, lød det fra Peter Belli.  Peter Belli ´ s mor boede i sin tid på Vesterbro, og i dag bor sønnen Michel i bydelen.  - Jeg har altid haft en tæt tilknytning til Vesterbro. Og jeg har altid kendt mange musikere der, siger Peter Belli.  Da Vesterbro Ældreråd i slutningen af 2009 fik meddelelse om moderniseringsplanen for plejeboligerne i København, der indebar afvikling eller flytning af utidssvarende plejehjem, fik de ikke at vide at plejecentret Plejebo indgik i planerne.  Som tidligere beskrevet i Vesterbro Bladet er Plejebo valgt blandt andet fordi så mange plejehjemsbeboere som muligt kan genhuses i eget område.  Men det bliver ikke nemt, mener Vesterbro Ældreråd.  "Mange af beboerne kommer fra mange forskellige lokalområder. Det vigtigste må være, at der tages hensyn til beboernes ønsker om, hvor de gerne vil bo og eventuelt blive genhuset", siger Per Schrader fra Vesterbro Ældreråd, der dog også er bekymret over tabet af Plejebo som kulturinstitution.  "Plejebo er for Vesterbro noget ganske særligt., Det er et sted, hvor man kan have et socialt samvær og hvor man kan købe en kop kaffe eller et måltid mad for et overkommeligt beløb. Det er sted, hvor man i udpræget grad kommer hinanden ved. Hvor skal det nye sociale samlingspunkt for ældre være på Vesterbro", spørger Per Schrader.  Vesterbro Ældreråd vil i deres høringssvar, som de skal sende i slutningen af måneden, lægge vægt på frivilligheden for beboerne, og selvom de helst så at Plejebo blev bevaret, så vil beboernes tarv og ordentlige boliger komme i første række.  AALBORG: I løbet af de to aftener og nætter fra 13. juli til 15. juli ændrer Aalborg Kommune vejforløb og signallys på den sydlige del af Vesterbro ved dobbeltkrydset ved Hasserisgade og Prinsensgade.  Formålet er ved ændret brug af vognbaner at få trafikken til at glide lettere i den stærkt trafikerede gade, hvor trafikken især om eftermiddagen jævnligt bryder sammen med lange køer og dermed ventetider til følge.  Bilkøer blokerer dobbeltkryds I øjeblikket bliver de to nordgående spor på Vesterbro og to spor fra Hasserisgade indskrænket til et spor ved Vingårdsgade for den gennemgående trafik mod nord. Tilstrømningen af biler overstiger dermed den ene vognbanes kapacitet. Resultatet er blokering af vognbaner på Vesterbro og som følge deraf kødannelse på både Vesterbro og tilknyttede veje.  De planlagte ændringer kan ikke hindre bilkøer i myldretiden, men de flytter kødannelsen uden for den centrale del af Vesterbro, hvilket vil sige Limfjordsbroen og Vesterbro syd for Aalborghallen. Dermed placeres køerne, hvor der er plads til dem, og hvor de ikke er til gene for den øvrige trafik.    Trafik doseres   Ved jernbaneviadukten medfører strategien, at trafikken fra Vesterbro syd og fra Hasserisgade " doseres" til et omfang, der vil være mulig at afvikle på den efterfølgende strækning og i efterfølgende kryds.  På Vesterbro syd for Hasserisgade sammenflettes trafikken, der skal fortsætte ligeud ved Prinsensgade, til et ligeudkørende spor umiddelbart før Kirkegårdgade.  Bilister, der skal fortsætte ligeud ved Prinsensgade, skal hermed placere sig i det yderste spor allerede før Kirkegårdsgade.  Det højre spor, der nu er et ligeudspor, ændres fra Kirkegårdsgade til en bane for højresvingende ved Prinsensgade.  Hermed bliver det nuværende højresvingsspor ved Prinsensgade forlænget til lige syd for Kirkegårdsgade.  Der etableres endvidere en smal cykelbane på Hasserisgade mellem Kirkegårdsgade og Vesterbro.  Fra Hasserisgade bliver det tilladt at svinge til højre, idet det højre spor på Hasserisgade ændres til en fælles bus-og højresvingsbane.  Dermed er der i fremtiden kun et venstresvingsspor.  Bilister fra Hasserisgade, der skal svinge til højre ved Prinsensgade, skal som følge af ændringen krydse de venstresvingende bussers bane for at komme over i højresvingsbanen ved Prinsensgade.  Bilisterne skal derfor være opmærksomme på, om der er en bus på vej ud i krydset, før vognbaneskiftet.  Lyssignalerne i de to kryds ved Hasserisgade og Prinsensgade og ved Vingårdsgade får ændret deres indstilling, så den bedst muligt passer med de nye forhold.  Siden kan der blive behov for at foretage en ekstra finjustering.  Nedtælling for fodgængere Som det første sted i Aalborg vil der endvidere komme fodgængersignaler op ved Algade, der i stedet for den grønne og røde mand viser, hvor lang tid der er tilbage, til signalet skifter. De såkaldte nedtællingssignaler skal forbedre fodgængernes tryghed.  Forbud mod venstresving Med den ændrede afmærkning på Vesterbro er det ikke muligt at opretholde venstresvingsmuligheden fra Vesterbro til Kirkegårdsgade.  Ligeledes bliver der forbud mod venstresving fra Kirkegårdsgade.  Bilister, der har ærinde i Kirkegårdsgade, kan i stedet køre ad Hasserisgade via Kong Christians Alle.  At arbejdet gennemføres på nævnte tidspunkt, beror på et ønske om at være så lidt til gene for trafikken som muligt.  DETAILHANDEL: Kiwi blander sig i kampen om discountkunderne. Kæden åbner nye butikker på Vesterbro og i Vestbjerg Side2-3.   JULEHJÆLP: 150 familier på Vestebro fik julepakker fra foreningen Vesterbro Julehjælp og Vesterbro Lokaludvalg.  Det er 12. gang at foreningen deler julepakker ud til trængende familier på Vesterbro.  Pakkerne består af ænder, julegodter og lidt legetøj og der er intet alkohol eller svinekød i pakkerne. Det er Settlementet og Fisken, der udvælger de familier, der har behov for julepakkerne.  Det er lokale foreninger og virksomheder, der bidrager til pakken og Vesterbro Lokaludvalg giver selv økonomiske støtte til sagen.  »Der bliver stadig flere og flere fattige i Danmark, også på Vesterbro, ikke mindst på grund af kontanthjælpsloftet, og vi skal som lokaludvalg være med til at hjælpe, hvor vi kan. Det er vigtigt, at især børnefamilier får en god oplevelser juleaften, så børnene ikke føler sig udenfor i skolen.  Med julepakkerne kan alle få en god jul,« siger formand for Vestebro Lokaludvalg Thomas Egholm.    Ænder og julegaver   I et samarbejde med caféer, værtshuse, butikker og andre erhvervsdrivende både i og udenfor bydelen, lykkedes det foreningen og lokaludvalget at skaffe både ænder, rødkål, småkager, clementiner og julegaver.  Hvert år er hjælpen vokset.  Og i år blev der til 150 fyldte julekurve med lækkert indhold som kan glæde de familier på Vesterbro, der har et særligt behov for ekstra hjælp.  Julehjælperne mødtes fredag morgen før jul og brugte hele dagen på at pakke og fordele de mange varer og gaver, inden de udvalgte familier kunne afhente deres juleposer.    BIDRAGYDERE:   Byens Billeje Skanska Øresund Jordan/ Løgstrup Pastariget Absalon Hotel Grand Hotel Vesterbro Kontorforsyning J D Electric Merkur Bank Fru Snork Riesen Bar.  NÆRDEMOKRATI: Det nye lokaludvalg for Vesterbro har i sidste uge, onsdag 11. april, valgt det formandskab, der skal lede lokaludvalget de næste fire år.  Thomas Egholm (EL) fortsætter som formand efter fredsvalg, og den nye næstformand bliver Mikael Stenstrup, der tidligere har været formand for Kultur-og Børneudvalget under lokaludvalget og som er valgt for boldklubben Vestia.  Den anden næstformand blev Jimmy Sindahl fra partiet Venstre.  Der var dog rift om at få posten som næstformand, så lokaludvalget var igennem flere runder med afstemningen, før formændene var fundet.  Den tidligere formand for lokaludvalget, Thomas Warburg (SF), stillede også op som næstformand, men det blev altså Mikael Stenstrup.    Forkvinde eller mand?   På det ordinære møde i maj venter afstemningen af de tre formandsposter til Vesterbro Lokaludvalgs tre fagudvalg. De tre udvalg skifter også navn i denne valgperiode og så skal forretningsordenen for Vesterbro Lokaludvalg ændres, sådan at titlerne tager navn efter det køn, som besidder posten - altså formand eller forkvinde.    Langt møde   Efter konstitueringen fortsatte det nye lokaludvalg -ifølge lokaludvalgets hjemmeside -med sit første ordinære møde, som blev lidt af en langsejler.  På dagsordenen var både orienteringer om udviklingen på Vesterbro, godkendelse af høringssvar til flere af København Kommunes forvaltninger, og uddeling af støttekroner fra Vesterbropuljen og Lillepuljen til aktiviteter på Vesterbro.  Klokken var klokken 22, før de nye lokaludvalgsmedlemmer kunne sige tak for i en aften med to møder og en spækket dagsorden.    Tale med borgerne   Thomas Egholm glæder sig til at komme i gang med arbejdet: »Jeg glæder mig virkelig meget til alle debatterne med vesterbroene, det er borgerne jeg helst vil tale med. Det hører også med at holde politikerne på rådhuset i ørerne, men jeg glæder mig til dialog med borgerne, og jeg vil arbejde på, at vi får endnu flere borgermøder, events og workshops, hvor vi kan høre, hvad borgerne er optagede af. Det synes jeg er væsentligt,« siger Thomas Egholm til Vesterbro Bladet.  Han er personligt også optaget af at få omdannet Otto Busses Vej til en parklignende spot med grønne arealer og sportsfaciliteter.  »Det er nødvendigt at man også tænker åndehuller ind, når man bygger nye boliger, og vi mangler grønne områder på Vesterbro, og det er på tide, at vi får en plan for de kommende grønne arealer,« siger Thomas Egholm.    FAKTA VESTERBRO LOKALUDVALG   Der 12 lokaludvalg i København, der knytter sig til en bydel.  Valg til lokaludvalgene følger kommunalvalget, således er der valg hvert fjerde år -umiddelbart efter den nye Borgerrepræsentation er valgt.  Sidste år skiftede Vesterbro Lokaludvalg -midt i valgperioden -formand. Den daværende formand Thomas Warburg blev udfordret af Thomas Egholm, der fortsatte som formand.  Han er netop blevet genvalgt til det nye lokaludvalg.  Næstformand er Mikael Stenstrup, der er valgt for boldklubben Vestia.  Formændene til de tre fagudvalg er endnu ikke fundet.  De bliver valgt på lokaludvalgets møde til maj.  Kilde: Vesterbro Lokaludvalg.  Fra i morgen og indtil søndag formiddag vil Vesterbro i København sprudle med idræt, musik, teater, galleri-events og meget mere i forbindelse med Vesterbro Kulturdøgn.  Af de mere spektakulære arrangenter vil være en såkaldt beduin-dag med levende kameler ved beboerhuset på Halmtorvet samt en optræden med den gamle pigtrådsrocker Peter Belli, der spiller i Enghaveparken - det samme sted, hvor han optrådte i 1950erne.  I bedste Vesterbro-ånd er også pornobiograferne med, og således fejrer Hawaii-bio Vesterbro Kulturdøgn med striptease, dominansshow og foredrag.  Bliver det hele for meget, kan man søge mod Vesterbro Torv, hvor formand for Lejernes LO, Klaus Hansen, holder tale.   Klik her for at åbne originalartiklen på Berlingske.dk   FIXERUM: 30 liv. 30 udsatte københavnere for hvem fixerummene på Vesterbro har betydet forskellen mellem rus og overdosis - forskellen mellem liv og død. Og med hele 1.200 færre kanyler på Vesterbros gader hver eneste uge taler resultaterne sit eget tydelige sprog: fixerummene på Vesterbro er en succes! SF sikrede pengene til opførelsen af det første fixerum, og vi er stolte af nu at have sikret penge til fixerum nummer to på Halmtorvet. København har i denne måned modtaget 15 mio. kr. i støtte, fra Christiansborg, til at drive fixerummene. Med den økonomiske indsprøjtning kan vi nu intensivere indsatsen med at skabe et sundere og mere sikkert miljø for endnu flere stofmisbrugerne.  Samtidig vil brobygningen til afvænningssystemet blive langt bedre, ligesom flere fixerums-fix vil betyde langt færre brugte kanyler på Vesterbros gader.  Bedre faciliteter for de udsatte brugere af fixerummene er godt nyt for København, for Vesterbro - og for stofmisbrugerne.  Der var et - i overført betydning i hvert fald - par dagsrejser mellem Vesterbro og den Lars Tyndskids mark, hvor min store Puch bragte mig gennem ungdommen uden andre end selvforskyldte skrammer. Det var nu også rigeligt.  Men engang midt i 70'erne købte jeg en plade - en rigtig plade af vinyl med riller på med børn og unge fra Vesterbro Ungdomsgård. Og var imponeret over den lethed disse jævnaldrende med mig selv kunne tumle selv livets store og indviklede spørgsmål og tanker. Hvorfor boede man dog ikke på Vesterbro og var så klog og afklaret?   Imponerende  Minderne kommer tilbage her, da utrættelige Bo Schiøler, der har været voksen ledvogter og sangskriver i ungdomsgården gennem alle årene, og de unge sender en mammut-cd på gaden.  Det sker i anledning af 40 års jubilæet for det sted, jeg med tanke på musikken blev så misundelig for knap så mange år siden.  Det er imponerende, at Bo Schiøler kan blive ved at skrive sange, som de unge synger med en ærlighed og inderlighed, at det kunne være dem selv, der stod bag teksterne. Det er det ikke. Det er fortsat Bo Schiøler, der nærmest kaster sangene ud af ærmerne. Sådan lyder det.   I svime  Der er to cd'er og en dvd i denne sending fra Vesterbro, så der er rigeligt at falde i svime over.   Samtidigt udsender forlaget Høst &amp; Søn "Ballademager Blues" med 120 sange fra Bo Schiølers 40 år med Vesterbro Ungdomsgård. En passende gestus overfor Vesterbro Ungdomsgård, der endda har nye sange på vej. De kan bare komme an, kan de.      I LØBET af de to aftener og nætter fra 13. juli til 15. juli ændrer Aalborg Kommune vejforløb og signallys på den sydlige del af Vesterbro ved dobbeltkrydset ved Hasserisgade og Prinsensgade.  Formålet er ved ændret brug af vognbaner at få trafikken til at glide lettere i den stærkt trafikerede gade, hvor trafikken især om eftermiddagen jævnligt bryder sammen med lange køer og dermed ventetider til følge.  I øjeblikket bliver de to nordgående spor på Vesterbro og to spor fra Hasserisgade indskrænket til et spor ved Vingårdsgade for den gennemgående trafik mod nord. Tilstrømningen af biler overstiger dermed den ene vognbanes kapacitet.  Resultatet er blokering af vognbaner på Vesterbro og som følge deraf kødannelse på både Vesterbro og tilknyttede veje.  De planlagte ændringer kan ikke hindre bilkøer i myldretiden, men de flytter kødannelsen uden for den centrale del af Vesterbro, hvilket vil sige Limfjordsbroen og Vesterbro syd for Aalborghallen. Dermed placeres køerne, hvor der er plads til dem, og hvor de ikke er til gene for den øvrige trafik.    Trafik doseres   Ved jernbaneviadukten medfører strategien, at trafikken fra Vesterbro syd og fra Hasserisgade " doseres" til et omfang, der vil være mulig at afvikle på den efterfølgende strækning og i efterfølgende kryds.  På Vesterbro syd for Hasserisgade sammenflettes trafikken, der skal fortsætte ligeud ved Prinsensgade, til et ligeudkørende spor umiddelbart før Kirkegårdgade.  Bilister, der skal fortsætte ligeud ved Prinsensgade, skal hermed placere sig i det yderste spor allerede før Kirkegårdsgade.  Det højre spor, der nu er et ligeudspor, ændres fra Kirkegårdsgade til en bane for højresvingende ved Prinsensgade.  Hermed bliver det nuværende højresvingsspor ved Prinsensgade forlænget til lige syd for Kirkegårdsgade.  Der etableres endvidere en smal cykelbane på Hasserisgade mellem Kirkegårdsgade og Vesterbro.  Fra Hasserisgade bliver det tilladt at svinge til højre, idet det højre spor på Hasserisgade ændres til en fælles bus-og højresvingsbane.  Dermed er der i fremtiden kun et venstresvingsspor.  Bilister fra Hasserisgade, der skal svinge til højre ved Prinsensgade, skal som følge af ændringen krydse de venstresvingende bussers bane for at komme over i højresvingsbanen ved Prinsensgade.  Bilisterne skal derfor være opmærksomme på, om der er en bus på vej ud i krydset, før vognbaneskiftet.  Lyssignalerne i de to kryds ved Hasserisgade og Prinsensgade og ved Vingårdsgade får ændret deres indstilling, så den bedst muligt passer med de nye forhold.  Siden kan der blive behov for at foretage en ekstra finjustering.    Nedtælling for fodgængere   Som det første sted i Aalborg vil der endvidere komme fodgængersignaler op ved Algade, der i stedet for den grønne og røde mand viser, hvor lang tid der er tilbage, til signalet skifter. De såkaldte nedtællingssignaler skal forbedre fodgængernes tryghed.    Forbud mod venstresving   Med den ændrede afmærkning på Vesterbro er det ikke muligt at opretholde venstresvingsmuligheden fra Vesterbro til Kirkegårdsgade.  Ligeledes bliver der forbud mod venstresving fra Kirkegårdsgade.  Bilister, der har ærinde i Kirkegårdsgade, kan i stedet køre ad Hasserisgade via Kong Christians Alle.  At arbejdet gennemføres på nævnte tidspunkt, beror på et ønske om at være så lidt til gene for trafikken som muligt.  Syv sogne går til december sammen i ét sogn med navnet Vesterbro Sogn - Folkekirken på Vesterbro. Fusionen udløber af et tæt arbejdsfællesskab de seneste fire år mellem kirkerne i Vesterbro Bykirke.  Frem for at have en række små sogne, som hver for sig arbejder med det samme, skal fremtidens folkekirke på Vesterbro skabes i fællesskab, forklarer Jens Andersen, formand for Vesterbro Bykirke.  " Medlemsprocenten er faldet de seneste mange år på Vesterbro. Vi vil vende den udvikling. Det er vores opgave, at kristendom skal opleves som relevant af flere, og vi skal have aktiviteter, som andre end dem, der kommer i kirkerne i dag, opfatter som attraktive at deltage i. Derfor er vi nødt til at tilbyde andre måder at være kirke på. Højmessen har sin berettigelse, men der er også mange folk på Vesterbro, som ikke føler sig hjemme i den." Derfor går det nye sogn sammen om blandt andet en ungdomskirke, en styrkelse af det diakonale arbejde og et fornyet fokus på kommunikation.  Eliaskirken har de seneste fire år hørt under Vesterbro Bykirke, men har valgt ikke at blive en del af det fælles nye sogn, fortæller menighedsrådsformand Lars Balslev.  " Vi synes ikke, vi har fået det ud af Vesterbro Bykirke, som vi gerne havde set, da vi begyndte samarbejdet. Da hed det, at det skulle give mere kirke for færre penge. Vi synes, vi har fået mindre kirke for flere penge. Det skyldes blandt andet administrationen.  Det er gået for meget op i seminarer og evalueringer.  Der er desuden nogle aktiviteter, som vi ikke kan stå inde for. For eksempel en natkirke," siger han uden at ville gå mere i detaljer med beslutningen.  Jens Andersen forklarer, at hovedformålet med sammenlægningen er at bruge ressourcerne bedst muligt. Tre ud af de nuværende otte kirker i sognet skal efter planen lukkes. De penge, der spares, skal bruges på at nå ud til flere mennesker.  " Vi er presset på økonomien, men med en fælles vikardækning kan vi rationalisere.  Vi vil i første omgang gerne bruge pengene bedre snarere end at bruge færre, for vi er ambitiøse på folkekirkens vegne. Vi vil gerne have et højt aktivitetsniveau og mener, at det er mere oplagt at spare i sogne, hvor der ikke foregår så meget. Men hvis der er brug for at spare samlet set, gør vi det," siger Jens Andersen.  Besparelser kan blive aktuelle, men ikke lige nu, lyder det fra forretningsfører for budgetudvalget i København, provst Gert Blak Mogensen, Nørrebro Provsti, for der bliver ikke ændret ved bevillingerne til provstierne i 2013, og forhandlingerne om budgettet for 2014 forventes først at være færdige med udgangen af august 2013.  " Vi ved dog, at der skal skaffes midler til køb af grund og opførelse af ny kirke både i Sydhavnen og Ørestaden, og der skal findes driftsmidler til disse kirker.  Derfor bliver der naturligvis tale om en omfordeling af midlerne mellem provstierne.  Budgetudvalget har nedsat en analysegruppe med repræsentanter fra de enkelte provstier i Københavns Kommune, der har til opgave at belyse, hvilke behov der er for omfordeling. Inden 2014-budgettet forhandles på plads, skulle vi gerne vide, hvor langt vi er i processen med at afhænde kirker. Men først må vi afvente Ligestillings-og Kirkeministeriets godkendelse af nedlæggelserne.  Før den foreligger, kan der ikke siges noget konkret om pengefordelingen mellem provstierne," siger Gert Blak Mogensen.  kirke@k.dk     Fakta: KIRKER, SOM SKAL LUKKE   Bavnehøj ( principbeslutning på Vesterbro Bykirkes årsmøde 2012), Absalon ( principbeslutning på Vesterbro Bykirkes årsmøde 2012), Gethsemane ( kombi-kirke - økonomien skal sikres uden kirkeskat), Enghave ( indstillet til lukning af Stiftsrådet, men Bykirkerådet siger nej).    SOGNE I FUSIONEN   Maria, Gethsemane, Apostelkirkens, Absalons, Sankt Matthæus, Kristkirkens og Enghave Sogne.  Vesterbro Bladet vil gerne tættere på sine læsere.  For selvom afstanden mellem bydelen Vesterbro og Vesterbro Bladets redaktion i Frederiksberg Centret ikke er så lang i kilometer, er den det måske rent mentalt.  Fakta er i hvert tilfælde, at ikke mange Vesterbroere finder vej til deres lokale avis for at fortælle en god historie eller diskutere lokale emner.  Og det har vi besluttet at gøre noget ved.  Fra tirsdag den 11. november rykker jeg derfor ind i Demokratihuset i Valdemarsgade, hvor jeg mellem kl. 13- 16 - anden og fjerde tirsdag i hver måned - vil lægge øre til gode historier, lokale dialoger og stort og småt fra hverdagens Vesterbro.   Den britiske prins Harry er på sit første officielle besøg i Danmark. Han har blandt andet besøgt et sportscenter på Vesterbro.    ÅBENT BREV: Hov -vi har fundet et sort hul i budgettet.  Der er lavet en budgetaftale i Københavns Kommune. Over 50 milliarder kroner er der sat adresse på. Der ligger hundredvis af dokumenter til grundlag for at sammenstykke et budget for Danmarks hovedstad. Bilag og bilag til bilagene. I et af disse bilag til bilagene har Kulturog Fritidsforvaltningen medtaget en kunstgræsbane på Vesterbro som et ' need to have'.  Altså ikke et ' nice to have'.  Og det har forvaltningen helt ret i. Vesterbro er det mest underforsynede sted i hele Danmark hvad angår rammer for fodbolden. Og Vesterbro med over 40.000 borgere er et af de steder i landet, som har størst stigning i antallet af børn og unge på grund af nybyggeri og fødselsoverskud. I budgetmaterialet kan man se, at antallet af børn og unge i alderen 0-15 år forventes at stige med 41 procent i på Vesterbro og i Kgs. Enghave.  Vesterbros børn og unge flokkes på sølle to fodboldbaner, som endda ligger lige udenfor bydelen. Én græsbane, én kunstgræsbane. Alene boldklubben Vestia har 1.000 medlemmer, en sand bedrift under de vilkår. Vestia har op til budgetforhandlingerne, forsøgt at råbe Borgerrepræsentationen op. Det har vi også gjort fra Vesterbro Lokaludvalg.  Måske har I som politikere lyttet. Men I har bagefter glemt at afsætte pengene til at skabe en ny kunstgræsbane med plads til en 11-mands bane og to 5-mands baner på området ved Otto Busses Vej.  I øvrigt de første baner på Vesterbro overhovedet. Men der er tid endnu. Budgettet skal først endeligt vedtages den 4.  oktober. Og vi taler kun om et par hundrededele af en promille af det samlede budget.  I har stadig muligheden for at lukke hullet og glæde en hulens masse børn og unge. Grib chancen! På vegne af Vesterbro Lokaludvalg -Thomas Egholm.  VIBORG: Netto forlod Vesterbro Torv på Vesterbrogade og flyttede blot 100 meter væk for et par uger siden. Men allerede inden da fremstod Vesterbro Torv en anelse tomt.  Tilbage i 2011 vedtog byrådet ellers en lokalplan, der tillod opførelsen af et butikscenter ved navn »Vesterbrocenteret«, som blandt andet skulle have parkeringskælder i to niveauer.  Som bekendt er der endnu ikke sket det store på Vesterbro Torv, men nu er der ifølge Bach Gruppen, som ejer de fleste af bygningerne på Vesterbro Torv, noget spændende under opsejling.  »Vi er i gang med drøftelser med Årstiderne Arkitekter, som tegner et projekt for os. Og jeg regner med, at vi kan præsentere byggeplanerne om en måneds tid,« siger direktør Lene Christensen.  Hun vil endnu ikke løfte sløret for, hvad der skal ske på Vesterbro Torv. Men det bliver næppe så omfattende, som planerne for »Vesterbrocenteret« så ud i 2011.  »Det bliver en light-udgave af tegningerne,« siger Lene Christensen, som altså endnu ikke afslører, hvad det indebærer.  Dog tilføjer hun, at der i disse dage bliver arbejdet på højtryk med planerne for Vesterbro Torv.    Den anden halvdel   Bach Gruppen ejer bygningerne øst og syd for torvet, mens den vestlige del af torvet ejes af Viborg Bolig-og Erhvervsudlejning.  Her ligger blandt andet Bar' Smil og Kirkens Korshærs genbrugsbutik. Men det er også i disse bygninger, at ældre i Pensionistgården mødes flere gange om ugen til spil, kaffe og en hyggelig snak.  »Og det vil vi meget gerne fortsætte med,« siger Esther Jensen, der kan fortælle, at de i Pensionistgården har været en anelse bekymrede for, hvad der mon skal ske med Vesterbro Torv og deres lokaler.  Men de kan sagtens tage den med ro, siger Viborg Bolig-og Erhvervsudlejnings direktør Benny Tolstrup. Der er ingen planer om at gennemføre nogen ændringer på den side af torvet.  »Det er nødvendigt med en socialplan for indre Vesterbro, hvis man vil sikre, at de beboere, der er i området, også kan bo på det indre Vesterbro efter byfornyelsen,« siger formanden for LLO i Hovedstaden, Niels Busk. »Vi fastholder bl.a. kravet om, at den fremtidige husleje ikke må overstige 75% af huslejen i nyt almennyttigt byggeri. Men der skal sættes ind over en bred front med statslige og kommunale penge til styrkelse af det sociale netværk.« Kort før jul fik Københavns nyvalgte overborgmester et idéoplæg fra de to byfornyelsesselskaber, der skal forestå opgaven med byfornyelse af det indre Vesterbro. Et idé-oplæg, som både lejerne og deres organisationer har været med til at forfatte.  Niels Busk mener, at en boligpolitik med udgangspunkt i, at boligen økonomisk skal hvile i sig selv, er asocial. Og hvis dette princip også skal gælde på indre Vesterbro efter byfornyelsen, vil der være mange, der må flytte.  Boligmangel  

 Der mangler adskillige tusinde boliger i København, bl.a. til de mange hjemløse, der bor på gaderne, i kældre eller hvor de kan finde lidt husly for natten. Mange af dem havner på indre Vesterbro før eller siden. Efter endt byfornyelse vil der være endnu færre boliger totalt set. En optælling viser, at der nu er 3.368 boliger, heraf 370 uden eget toilet. »Vi vil også prøve at bevare så mange nærbutikker som muligt på Indre Vesterbro, ikke mindst af hensyn til det fremtidige gade- og bymiljø, siger Niels Busk, men erkender samtidig, at opgaven er vanskelig. Det almindelige indkøbsmønster peger i retning af færre men større supermarkeder, hvad der i øvrigt allerede findes på Vesterbro. Dertil kommer den betragtelige nedgang i befolkningstallet gennem en årrække, og dermed et reduceret kundeunderlag for butikkerne. »Vi ser allerede nu tendensen,« siger Erling Vilhelmsen, Vesterbro Handelsforening. »Det nye byggeri på Vesterbro levner ikke plads til butikker. Istedgade og sidegaderne var tidligere kendt for et rigt forretningsliv. Sådan er det ikke mere,« siger han og henviser til bydelens forfald som årsag til de mange butikslukninger. Hvis udviklingen fortsætter, bliver Indre Vesterbro en død bydel, hvor folk ikke tør bevæge sig efter mørkets frembrud.«  Det gamle arbejderkvarter Vesterbro er blevet ungt. Bydelens boliger er de seneste år blevet fyldt med unge singler og børnefamilier. Bydelen er suverænt blevet Københavns yngste - over halvdelen af beboerne er mellem 19 og 35 år, viser de nyeste tal fra Københavns Kommune. Det er ti procent flere unge end resten af hovedstaden kan mønstre. »Mangel på daginstitutionspladser er blevet et kæmpe problem. Vi balancerer konstant på kanten af vores pasningsgaranti«, siger overborgmester Jens Kramer Mikkelsen (S).  Trods det nye problem kalder han udviklingen på Vesterbro for en »ægte succeshistorie« »Tidligere var Vesterbro et gennemtrækskvarter. Når folk stiftede familie, var de tvunget til at flytte væk fra de små dårlige lejligheder. Efter byfornyelsen bliver de boende og tilfører Vesterbro ny dynamik«, siger han.  BABYBOOM  

 Også sognepræst i Mariakirken Jens Johansen mærker udviklingen. »Antallet af nyfødte er eksploderet inden for de seneste par år, mens der efterhånden går lang tid mellem begravelserne«, siger Jens Johansen og peger på, at det er danskerne, der får børnene. Modsat resten af København og omegn daler antallet af indvandrere på Vesterbro. Vesterbros centrale placering og små lejligheder er blevet særdeles attraktive for unge. Det har ejendomshandlerne også opdaget, viser priserne på bydelens boliger. Dagsprisen på en toværelses lejlighed på under halvtreds kvadratmeter og bruseniche i soveværelset snuser i dag til millionen. Det seneste kommunalvalg afspejler udviklingen fra arbejderkvarter til middelklasse. Valgets vindere blev Venstre og de radikale, der fik et kanonvalg og begge nu har større tilslutning end Enhedslisten i den traditionelt meget røde bydel. Socialdemokratiet er dog stadig størst med SF på en pæn andenplads.  BYRUM: Onsdag eftermiddag blev den nye røde cykelsti ved Enghave Plads indviet.  Det er resultatet af et samarbejde mellem Københavns Kommune og Områdefornyelsen Vesterbro, der nu kan gøre cykelturen kortere.  »Hvis vi skal mindske trængslen i København og få renere luft, skal vi få flere fra bilen over på cyklen. Det kræver, at vi gør cykelforholdene endnu bedre og sikrer, at cyklisterne kommer nemmere gennem byen. Der skal være flere direkte forbindelser, der gør, at man må cykle mod ensretningen eller cykle over en plads, hvor det kan ske på en ordentlig måde også for fodgængere,« siger teknik-og miljøborgmester Ayfer Baykal ( SF), der ved indvielsen fik overrakt et diplom af Dansk Cyklistforbund.    Sparer tid   Københavnerne på cykel sparer 460 timer om dagen på grund af en eneste ny smutvej i Indre by, viser en optælling fra Københavns Teknikog Miljøforvaltning. Og flere smutveje er på vej i form af både cykling mod ensretning og cykelstier over små pladser.  På onsdag åbnes to nye smutveje på Vesterbro, der giver en direkte forbindelse mellem Carlsberg og Bryggebroen.  Og der er flere på vej i Indre by og på Østerbro.  På Vesterbro er der altså netop åbnet to nye cykelforbindelser fra Carlsberg til Bryggebroen via ' bagsiden' af Enghave Plads og Dybbølsgade.  Den ene løber hen over den lille Cirkeline Plads, som ligger i forlængelse af Enghave Plads, mens den anden løber hen over Yrsas plads ved Dybbølsbroen.  I december og videre ind i 2014 åbnes desuden en lang række smutveje i Indre By, Østerbro og Vesterbro.  GÅR DET som planlagt, får Aalborg snart en ny fiskerestaurant i Bispensgade samt et seks etager stort hus med plads til boliger og erhverv på Vesterbro.  Wagner Ejendomme, som ejer Bispensgade 31 og Vesterbro 68, har nemlig revet den mellembygning, som rummer Fisk &amp; Skaldyr, ned, og det samme gælder hjørneejendommen på Vesterbro, der blandt andet har huset en forretning for hundetilbehør.  -Selve bindingsværkhuset bevarer vi selvfølgelig. Men mellembygningen er ikke nær så gammel, og den er både uisoleret og utidssvarende, så nu forsøger vi at imødekomme restauratørens ønske om mere plads, fortæller Trine Wagner.  Hun oplyser, at der både bliver plads til udeservering og en ny dagrestaurant eller cafe ud mod Bispensgade, og arbejdet er allerede gået i gang, for Fisk &amp; Skaldyr skulle gerne være klar til at åbne igen 1. november.  Den ny tilbygning kommer til at hænge sammen med ejendommen på Vesterbro ved hjælp af et stort glasparti, og her er der blandt andet planer om en ny bygning på seks etager -plus tagterasse.  -Projektet på Vesterbro er ude i partshøring i øjeblikket.  Men vi regner ikke med, det giver problemer, for huset kommer til minde en del om de funkisejendomme, som findes i området i forvejen, siger Trine Wagner.  Bygningen kommer blandt andet til at rumme et butikslokale og 11 lejligheder, og den får også en facade med røde tegl, så det hele ikke bliver glas og stål.  -Pt. graver Nordjyllands Historiske Museum faktisk på stedet. For selvom vi ikke kommer langt ned i jorden, rummer området alligevel en spændende historie, forklarer Trine Wagner.  Bindingsværkhuset blev oprindeligt opført omkring 1736, og da det dengang var bygget sammen med tre andre huse, som ejedes af skipper Christen Madsen, fik stedet hurtigt navnet Skipper Madsens gård. Ejendommen var i slægtens eje i adskillige år, og i 1813 blev den indrettet til en slags mini-kaserne for Det Aalborgske Infanteriregiment -et formål som også gjorde, at man opførte mellembygningen for at lave en spisesal til soldaterne i slutningen af 1800-tallet.  Gården har også rummet en lille møbelfabrik, og da ejeren af denne ikke ville sælge til Aalborg Kommune, da man lavede gennembruddet til Vesterbro, fik mellembygningen lov at blive stående.  »Vesterbro er eksemplet på den lykkelige integration. Her fornemmer jeg samspillet mellem indvandrere og danskere,« siger teologen og Kirkefondets statistiker Sabine Kleinbeck.  Fra sin endnu ikke offentliggjorte statistik om befolkningsudviklingen og folkekirketilslutningen i Vesterbro Provstis ni sogne påviser hun, at mange af de oprindelige indvandreres veluddannede børn og studerende børnebørn nu flytter tilbage fra det Hvidovre, Brøndbyvester og Ishøj, hvor deres forældre skiftede det gamle Vesterbros slum ud med større og mere komfortable lejligheder. Med indvandringen af unge danskere og etniske efterkommere er Vesterbro blevet yngre.  På en slentretur i Istedgade-kvarteret slog det Sabine Kleinbeck, at hun ikke kunne få øje på ghettoer som på Nørrebro.  »På Vesterbro føler man sig ikke hensat til Lille Istanbul. Her lever danskere og indvandrere dør om dør. De taler sammen, kender hinandens familier, og indvandrernes døtre færdes også på Fisketorvet. På Vesterbro findes overskuddet til at forstå hinandens liv,« siger Sabine Kleinbeck.  Manu Sareen,integrationskonsulent og medlem af Borgerrepræsentationen for Det Radikale Venstre, støtter Kleinbecks konklusioner, men advarer om, at minoriteterne tvinges til at vælge danskerne til, fordi de udgør under 30 procent.  »Det gør interaktionen større. Kommer de over 30 procent, vælger de danskerne fra,« siger han.    Integrationsvisioner   Vesterbro-kirkerne forsøger at tage bestik af tilslutningen til folkekirken, der på Vesterbro ligger på 62,2 procent mod landsgennemsnittets 83,6 procent. Men ikke nok, mener Sabine Kleinbeck.  »De aner ikke, hvordan de skal tage hånd om integrationsprocessen,« siger hun. En præst i et særligt indvandrertungt sogn har dog en vision om, at han vil tage den lokale imam i hånden og gå på husbesøg. Flere har planer om at gøre deres kirker til åbne kirker med både koranen og Biblen på hylden. Og lektiecafeer i samarbejde med imamen.  »Ellers risikerer vi, at børnene bliver taberne,« siger Sabine Kleinbeck.  Også fælles madlavning og spisning i kirken hører til sognekirkernes succeshistorier.  »Men kirken skal gøre sig endnu dygtigere til at udnytte sit potentiale. Det vil også hjælpe kirken,« siger Sabine Kleinbeck.  »Kirken har et integrationspotentiale, den selv er blind for og har undervurderet i mange år,« siger Manu Sareen.  »Madinitiativet giver jeg mit rungende ja. Hvis der er noget, indvandrere med lavt selvværd er sikre i, er det mad, og mad får danskerne til at tænke positivt om indvandrere. Lad os bruge maden til at bygge bro, og lad os eksportere ideen ud til underklassen på Nørrebro.«   Klik her for at åbne originalartiklen på Berlingske.dk   Gadekunsten er kommet for at blive.  Den har tilmed fået et så godt fodfæste i København, at der er tydelige forskelle på, hvordan den ser ud i forskellige dele af byen.  »Gadekunsten i København spiller på humoren. Den er satirisk, sjov, skæv og tit lige til kanten. Værdierne forekommer dog lidt blødere og sødere på Vesterbro, mens udtrykket i de nørrebroske gader er mere råt, kontant og direkte,« siger SØS ULDALL-EKMAN fra gruppen Streetheart, mens vi drejer ned af Saxogade og passerer en brandhane, som er blevet udstyret med to øjne.  »Gadekunsten har det med at tilpasse sig sine omgivelser, og derfor er det også naturligt, at der selv i en lille by som København, kan være forskel fra kvarter til kvarter. Netop evnen til at afspejle bydele på godt og ondt er særligt udtalt i gadekunsten.  Den har direkte forbindelse til gadens pulserende liv og indgår i dialog med den,« tilføjer hun.    Skattejagt i gaderne   Søs Uldall-Ekman udgør den ene halvdel af gruppen Streetheart, som dokumenterer og formidler gadekunsten i København.  På lørdag arrangerer Streetheart blandt andet en skattejagt, hvor nysgerrige københavnerne kan gå på opdagelse i deres egen by.  »Tanken er at give folk mulighed for at opleve legen med byen på egen hånd, ved at udstyre dem med et kort og opfordre dem til tage sig god tid på vej gennem gaderne,« siger Søs Uldall-Ekman.  Selv er vi taget på guidet tur på det positive Vesterbro - fra Vesterbro torv mod Enghaveplads, hvor Emmaljungabarnevogne, rødmalede cykler og kaffebarer præger gadebilledet i selskab med perleplader, dyremotiver og lokalpatriotiske indslag.  ' Vesterbro' står der skrevet med fede typer på den ene af containerne på Matthæusgade.  Den anden er dekoreret med et motiv, der kunne være taget ud af Løvernes Konge.    Ikke kun graffiti   I træet ved Eliaskirken på Vesterbro Torv har det, der ligner fuglehuse i mikroformat, indtaget stammen. De er bygget til et af de mindst vellidte dyr i byen. Fluen. Igen et eksempel i den finurlige ende.  »Når man siger gadekunst, tænker de fleste på graffiti. Men ordet rummer mere.  Blomsterne på metrobyggeriet ved Enghaveplads, gyngen, der pludselig er blevet hængt op på Vesterbro torv, de små papirhuse til fluer, perleplader på vejskiltene.  Gadekunsten kan tage mange former,« siger CHRISTINA BENNETZEN, den anden halvdel af Streetheart.  Streethearts daglige mission er at få os til at lægge mærke til detaljerne i byen omkring os.    Lovlig gadekunst   For i modsætning til kunst på et museum, er gadekunst ikke noget, vi vælger at gå ind og se på, den kommer os selv i møde.  Pludselig er den der. Og pludselig er den væk igen.  »Gadekunsten kan hive dig tilbage i nuet og få dig til at se din by med nye øjne,« pointerer Christina Bennetzen.  Visse typer gadekunst har endda fået en permanent plads - med tilskud fra kommunen.  På Istedgade om hjørnet fra Dannebrogsgade vil den, der sænker blikket, få øje på en række brosten, der adskiller sig fra de andre.  ' Hvorfor kigger alle på mig?' og ' Jeg ligger bare her og blomstrer' står der på to af dem.  »Het er et eksempel på, at gadekunsten til tider bliver sat i lovlige rammer. Det er Vesterbro Lokaludvalg, som har støttet kunst-projektet med at skifte brosten ud,« fortæller Søs Uldall-Ekman.  »Byen er fuld af gadeskatte, som kun venter på, at du kommer forbi og ser dem,« siger hun.  »GADEKUNSTEN I KØ-BENHAVN SPILLER PÅ HUMOREN. DEN ER SATIRISK, SJOV, SKÆV OG TIT LIGE TIL KANTEN.  SØS ULDALL-EKMAN, STREETHEART.    fakta     STREETHEART BEATS   På lørdag byder Streetheart Vesterbro udenfor med arrangementet Streetheart Beats.  Udover skatekonkurrence for børn og unge, dj ' s og mad, kan man deltage i en særlig street art-skattejagt på Vesterbro med præmier fra lokale butikker. Der vil også være mulighed for selv at prøve kræfter med gadekunst-workshops på en særlig street art-væg, som skal dekoreres.  Det hele sker på Enghave Plads ved skaterområdet på lørdag 28. maj kl. 12-20.  Bag arrangementet står Streetheart, Abrikosgrisen og Sidewalk Skateshop og Darling, mens de lokale butikker har doneret præmier. Byens Hegn donerer desuden 15 meter midlertidig gadekunstvæg til arrangementet.  I LØBET af de to aftener og nætter fra 13. juli til 15. juli ændrer Aalborg Kommune vejforløb og signallys på den sydlige del af Vesterbro ved dobbeltkrydset ved Hasserisgade og Prinsensgade.  Formålet er ved ændret brug af vognbaner at få trafikken til at glide lettere i den stærkt trafikerede gade, hvor trafikken især om eftermiddagen jævnligt bryder sammen med lange køer og dermed ventetider til følge.  I øjeblikket bliver de to nordgående spor på Vesterbro og to spor fra Hasserisgade indskrænket til et spor ved Vingårdsgade for den gennemgående trafik mod nord. Tilstrømningen af biler overstiger dermed den ene vognbanes kapacitet.  Resultatet er blokering af vognbaner på Vesterbro og som følge deraf kødannelse på både Vesterbro og tilknyttede veje.  De planlagte ændringer kan ikke hindre bilkøer i myldretiden, men de flytter kødannelsen uden for den centrale del af Vesterbro, hvilket vil sige Limfjordsbroen og Vesterbro syd for Aalborghallen. Dermed placeres køerne, hvor der er plads til dem, og hvor de ikke er til gene for den øvrige trafik.    Trafik doseres   Ved jernbaneviadukten medfører strategien, at trafikken fra Vesterbro syd og fra Hasserisgade " doseres" til et omfang, der vil være mulig at afvikle på den efterfølgende strækning og i efterfølgende kryds.  På Vesterbro syd for Hasserisgade sammenflettes trafikken, der skal fortsætte ligeud ved Prinsensgade, til et ligeudkørende spor umiddelbart før Kirkegårdgade.  Bilister, der skal fortsætte ligeud ved Prinsensgade, skal hermed placere sig i det yderste spor allerede før Kirkegårdsgade.  Det højre spor, der nu er et ligeudspor, ændres fra Kirkegårdsgade til en bane for højresvingende ved Prinsensgade.  Hermed bliver det nuværende højresvingsspor ved Prinsensgade forlænget til lige syd for Kirkegårdsgade.  Der etableres endvidere en smal cykelbane på Hasserisgade mellem Kirkegårdsgade og Vesterbro.  Fra Hasserisgade bliver det tilladt at svinge til højre, idet det højre spor på Hasserisgade ændres til en fælles bus-og højresvingsbane.  Dermed er der i fremtiden kun et venstresvingsspor.  Bilister fra Hasserisgade, der skal svinge til højre ved Prinsensgade, skal som følge af ændringen krydse de venstresvingende bussers bane for at komme over i højresvingsbanen ved Prinsensgade.  Bilisterne skal derfor være opmærksomme på, om der er en bus på vej ud i krydset, før vognbaneskiftet.  Lyssignalerne i de to kryds ved Hasserisgade og Prinsensgade og ved Vingårdsgade får ændret deres indstilling, så den bedst muligt passer med de nye forhold.  Siden kan der blive behov for at foretage en ekstra finjustering.  Nedtælling for fodgængere Som det første sted i Aalborg vil der endvidere komme fodgængersignaler op ved Algade, der i stedet for den grønne og røde mand viser, hvor lang tid der er tilbage, til signalet skifter. De såkaldte nedtællingssignaler skal forbedre fodgængernes tryghed.  Forbud mod venstresving Med den ændrede afmærkning på Vesterbro er det ikke muligt at opretholde venstresvingsmuligheden fra Vesterbro til Kirkegårdsgade.  Ligeledes bliver der forbud mod venstresving fra Kirkegårdsgade.  Bilister, der har ærinde i Kirkegårdsgade, kan i stedet køre ad Hasserisgade via Kong Christians Alle.  At arbejdet gennemføres på nævnte tidspunkt, beror på et ønske om at være så lidt til gene for trafikken som muligt.  HÅBEFULD: Før overborgemster Frank Jensen (S) nåede at præsentere sin vision for ' Lille Vesterbro', som han døbte området omkring Otto Busses Vej og det gamle DSB-areal, var lokale kræfter også i gang med sine drømme.  Med udgangspunkt i Vesterbro Lokaludvalgs arbejde lancerede de derfor tidligere på efteråret ' Vestre Remisepark', som var lokaludvalgets bud på et udgangspunkt for at debattere, hvad der skal ske -og hvad der er brug for -på Vesterbro.  Er det mere turisme, flere hoteller og ejerlejligheder? Flere parkeringspladser og cykelstativer? Er det flere fodboldbaner, parkarealer, legepladser, eller er det noget helt tiende? Omsværmede Otto Debatten om både det omsværmede areal ved Otto Busses Vej og mængden af grønt på Vesterbro rammer sammen med, at Københavns Kommune arbejder på den kommende Kommuneplanstrategi.  Høringsfristen sluttede i sidste uge og Kommuneplanstrategi 2018 skal nu udmøntes endligt på Københavns Rådhuset.  Kommuneplanstrategien kommer til at tegne Københavns Kommunes retning for udviklingen frem mod 2031.  Velforberedte børn De vesterbrobørn, der i sidste uge mødtes med overborgmester Frank Jensen (S) for at overrække deres fremtidsvisioner havde tidligere været på ' Fremtidsworkshop'.  Her byggede de, sammen med arkitekt, forfatter og kunstner Eva Tind og scenograf og folkeskolelærer Kirsten Thomsen, deres fremtidsdrømme på Vesterbro.  Vesterbro Lokaludvalg indsamlede i samme ombæring de voksnes input til processen, som de også overleverede til overborgmesteren på rådhuset som en del af den offentlige høring.  Du kan læse meget mere om kommuneplanstrategien 2018 på enten: kk.dk/ kobenhavnersnak eller minby.dk/ vesterbro.  Udgivet for 7 minutter siden i Politik Tilføjet 29/05 10:05 til Boblere af mlp Kilde: politiken.dk  »Københavns tidligere hippeste bydel er måske blevet udkonkurreret af Vesterbro på hipsterskalaen, men priserne er til gengæld også langt lavere i dag«, siger Boligsiden.dk's kommunikationschef Birgit Daetz om Nørrebro.  JANUAR: Vesterbro Lokaludvalg gav Lonnie Burnæs prisen som årets ildsjæl for sit arbejde i Gang i Gang, hvor hun sørger for, at brugerne har det godt samtidig med, at hun selv har et arbejde, hun kan klare trods sin kroniske sygdom.  Som det hed i indstillingen fra brugerne: spørg hellere hvad Lonnie IKKE gør.  FEBRUAR: Kirkerne har trange kår - eller faktisk har de ganske god plads - for der er så få kirkegængere, at 2013 bar præg af kirkelukninger hele året. Det betød blandt andet, at tre kirker på Vesterbro lukkede.  Det var - som planlagt Gethsemane Kirke, Bavnehøj Kirke og Absalons Kirke.  MARTS: Og apropos kirker, så begyndte forårsmåneden med, at den radikale Tommy Petersen gik til kamp for gravpladser for ikke-troende.  Kampen lykkedes, og ikketroende kan nu blive begravet på Vesterbro Kirkegård og på Bispebjerg Kirkegård.  APRIL: Fixerumsdebatten rasede, og direkte naboer til det nye fixerum på Mændenes Hjem følte sig frustrerede over kommunes og politiets indsats.  MAJ: Vesterbro Bladet kunne afsløre de første tegn på uregelmæssigheder og inhabilitet i musikforeningen MUVE, der administrerer øvelokaler i kødbyen og som arrangerer festivalen Vesterbro Festival.  Vesterbro Bladet dækkede sagen med aktindsigt og interviews og ved en ekstra ordinær generalforsamling i august blev hele bestyrelsen skiftet ud. Kommunen overvejede at trække driftsstøtten, men efter en ny bestyrelse er en realitet fortsætter foreningen - dog med samme daglige leder.  JUNI: Vesterbro Bladet gik på loftet og i kælderen og tog en dag i Boxland på Carlsberg, hvor Kevin Bendix, der også står bag Øl og Kød, Café Darling og Haven, har knaldet nogle containerboxe op på den gamle Carlsberg-grund.  JULI: Lokaludvalget var i flere måneder på Otto Busses Vej for at lave workshops med borgerne. Lokaludvalget ville gerne have fingre i det gamle DSB-terræn, men beboerne i området er ikke meget for nye aktiviteter.  AUGUST: Så var der første skoledag på Vesterbro Ny Skole. I den anden boldgade blev det nye fixerum Skyen på Mændenes Hjem indviet.  SEPTEMBER: Månedens hit var klart Vesterbro Lokalstival, der som altid finder sted første weekend i september.  Lokaludvalget har netop bevilliget penge, så der også i 2014 kommer en traditionsrig og hyperlokal festival på Otto Krabbe Plads.  OKTOBER: Socialminister Annette Vilhelmsen (SF) var på besøg hos TUBA, der står for Terapi og rådgivning af Unge, der er Børn af Alkoholmisbrugere.  NOVEMBER: Så var der jo valg. Vesterbro Bladet arrangerede et storstilet vælgermøde i samarbejde med Husets Teater. Valget dækkede vi på nettet og var på Københavns Rådhus til den lyse morgen.  DECEMBER: De sidste brikker efter valget faldt på plads, og den største overraskelse var nok, at København får sin første DF-borgmester i Carl Christian Ebbesen, der skal overtage kultur-og fritidsudvalget efter Pia Allerslev, der til gengæld har sat sig i børne-og ungdomsborgmesterstolen.  Det var også i december, at første etape af Istedgade kunne indvies, og dermed er der mere trafiksikkert i Istedgade.  Københavns Politi rykkede søndag aften ud til Viktoriagade på Vesterbro i København, efter en anmeldelse om at der var affyret skud i området.  Central efterforskningsleder Rene Jensen bekræfter natten til mandag, at man har fundet projektiler på stedet.  - Vi er stadig i gang derude med at finde tekniske spor, projektiler og så videre. Vi har desuden foretaget en del vidneafhøringer i området, siger efterforskningslederen.  Politiet fik anmeldelsen klokken 21.53.  /Ritzau/  GADEPRÆST: Kun hver anden borger på Vesterbro er medlem af folkekirken og betaler dermed kirkeskat.  Det viser ny opgørelse fra Danmarks Statistik, hvor det fremgår, at Vesterbro, der er det største sogn i landet, er det sogn -blandt de tyve største -der har næstfærrest medlemmer af folkekirken.  Den tendens overrasker egentlig ikke formanden for menighedsrådet i Vesterbro Sogn, Jens Andersen.  »Det er jo en generel tendens i samfundet, og på Vesterbro er der mange, der ikke har en tilknytning til den danske folkekirke, ligesom der er mange unge. Men det betyder ikke, at vi ikke gør noget ved det lave tal og for at få flere medlemmer i folkekirken,« siger Jens Andersen. Han peger især på tiltag som ungdomskirken Ukirke i Gethsemane Kirke ved Litauens Plads, på torsdagsjazz i kirkerne og på natcafé i Bavnehøj Kirke.  »Diakoni og sociale tiltag er det, vi er gode til på Vesterbro, hvor vi har tæt relation til udsatte grupper og mennesker med særlige behov,« siger Jens Andersen.    Præst i gadehøjde   Som et helt nyt projekt vil Vesterbro Sogn ansætte en gadepræst, der kun i begrænset omfang skal stå for gudstjenester.  Til gengæld skal præsten i civil gå på gaden og være med til at fortælle kirkens historie, så flere bliver interesserede i kirken.  Hensigten er at styrke sognets indsats for at møde mennesker, som ikke af sig selv kommer i kirken.  Jens Andersen tror dog ikke, at en gadepræst alene kan få folk, der er meldt ud af kirken, til at melde sig ind igen.  »Når man først har taget den beslutning, har man taget den. Men måske kan det få flere til at forblive medlemmer af folkekirken og lade deres børn døbe og konfirmere,« siger Jens Andersen.  I det stillingsopslag, der bliver annonceret denne uge, lægger menighedsrådet op til, at der ansættes en præst, som »kan bidrage til at forny formidlingen af kristendommen, og som har let ved at komme i dialog med mennesker på hverdagens spørgsmål om tro og livets store spørgsmål«. »Når vi ikke har flere medlemmer i folkekirken på Vesterbro, så skyldes det i høj grad også, at vi ikke selv har været gode nok til at formidle historien om kirken, og det er det, vi er i fuld gang med,« siger Jens Andersen til Vesterbro Bladet.    Biskop tror på fremgang   Biskop i Københavns Stift, Peter Skov-Jakobsen, ser det lave medlemstal på Vesterbro som en naturlig konsekvens af, at der på Vesterbro bor mange mennesker med andre religiøse tilhørsforhold end kristendommen.  »Der bor mange på Vesterbro, der ikke bruger folkekirken, fordi de har en anden religion, og det er en del af forklaringen på det lave medlemstal, men forklaringen skal også ses hos kirken selv,« siger Peter Skov-Jakobsen, der er enig med Jens Andersen i, at kirken hele tiden skal fortælle sin historie på nye måder og være en naturlig del af lokalsamfundet.  »Og det er vi i fuld gang med. På Vesterbro er kirkerne dygtige til at inddrage de lokale og lave spændende tiltag.  De tre højmessekirker laver fine gudstjenester, der er en række sociale tilbud som nat-cafe og Café Exit, der er ungdomskirke, en indvandrerpræst i Apostelkirken som åbner kirken op, spændende konfirmationsforberedelse, filosofiske saloner, babysalmesang og jeg kunne blive ved -det er en rigtig god udvikling,« siger Peter Skov-Jakobsen, der som biskop naturligvis gerne så, at medlemstallet steg.  »Man kan spørge, om vi skal have en fælles historie? Ja, det synes jeg, at vi skal, og hvis der ikke er tro, håb og kærlighed, som jo dybest set er essensen af kristendommen, hvad er der så?,« spørger Skov-Jakobsen.  Er vi blevet kyniske? »Nej, det synes jeg ikke.  De fleste af os har bare meget travlt, og samfundet er blevet mere individualistisk og mindre fællesskabsorienteret.  Hvis man ikke har hørt vores fortælling, så må vi fortælle den på nye måder og i nye sammenhænge. Og det gør dygtige præster og ansatte i Vesterbro Sogn hver eneste dag.« Hvad nu hvis medlemstallet næste år er endnu lavere? »Vi har en utrolig stærk og rummelig folkekirke, hvor fire ud af fem danskere er medlemmer.  Flere af dem måtte gerne være fra Vesterbro, og jeg kan kun opfordre til at bruge kirkerne og deres mange tilbud,« siger Peter Skov-Jakobsen.    Fakta     VESTERBRO SOGN   Vesterbro Sogn er med 43.052 indbyggere landets største.  Der er i alt 2.180 sogne i Danmark.  55 procent af indbyggerne i Vesterbro Sogn er medlemmer af Folkekirken.  Der er tre højmessekirker på Vesterbro, Kristkirken, Eliaskirken og Absalons Kirke -sidstnævnte skal nedlægges som kirke.  Vesterbro Sogn vil ansætte en gadepræst, der skal formidle kirkens budskab.  Kilde: Danmarks Statistik.  ILDJSJÆL: Man kan bo på Vesterbro, nyde pulsen, livet, og så egentlig bare hygge sig godt med det. Eller man kan bo der og så aktivt gøre en indsats for lokalmiljøet og dem, der trænger mest.  Henrik Salling og Peter Hvass har valgt det sidste.  Parret, der bor i Krusågade, stod bag Vesterbroløbet april i år, hvis formål var at samle penge ind til blandt andre Reden og Mændenes Hjem.  »Det startede med, at vi begge to gerne ville gøre noget og være frivillige på Vesterbro i en eller anden organisation, så vi kontaktede forskellige foreninger og hørte blandt andet om lektiehjælp, men fik at vide at der var ikke brug for lektiehjælp -tværtimod, var der venteliste på dem, der gerne ville give lektiehjælp. Vi kunne komme til på Nørrebro, men vores krav var, at det skulle være på Vesterbro, hvor vi bor,« siger Henrik Salling.  De spurgte også til at blive besøgsven, men hver gang var meldingen, at der ikke var behov på Vesterbro. De to havde næsten givet op i forhold til at finde frivillige tjanser, da de en dag deltog i Nørrebroløbet på -ja -Nørrebro.  »Det var et løb, hvor overskuddet gik til en oplevelsestur for nogle unge drenge på indre Nørrebro og vi tænkte straks, jamen det skal vi da have på Vesterbro,« siger Peter Hvass, der ligesom Henrik løber regelmæssigt.  »Men vi besluttede også, at det ikke skulle være et eliteløb -det skulle være et løb for alle, og man måtte gerne gå. Og så skulle det selvfølgelig være på Vesterbro og pengene fra startnumrene skulle gå til udvalgte organisationer,« siger Peter Hvass.  De begyndte et langt sejt løb efter private sponsorer og hjælpere til løbet, som fandt sted den 29. april med et par hundrede løbere.  Manglede sponsorer »Vi gik op og ned af Istedgade og var inde i samtlige butikker for at spørge om de ville være med til at sponsorere løbet.  Desværre havde der lige været en udsendelse om fupsponsorater, så det var lidt op ad bakke, selvom vi havde en god sag,« siger de.  Det lykkedes dog at få en aftale med blandt andet en lokal ejendomsmægler, Base 1 og andre lokale butikker, der gerne ville støtte løbet.  Overskuddet fra løbet i år kommer blandt andet til at gå til Fixerummet, Reden og Mændenes Hjem og Henrik Salling og Peter Hvass glæder sig til at overrække overskuddet til organisationer i forbindelse med næste års løb.  »Jeg kommer fra Fyn, hvor jeg ikke var opmærksom på prostituerede eller narkomaner, som jeg er det nu, efter jeg er flyttet til Vesterbro. Det var positivt at opleve, hvordan børnefamilier, par med økonomisk overskud og hjemløse og narkomaner kan være side om side,« siger Henrik Salling, der flyttede til Vesterbro for 12 år siden. Kæresten Peter kom fra Østerbro og flyttede ind i lejligheden for fem år siden.  »Østerbro er dejlig og der er grønt, men her er mere livligt og mangfoldigt på Vesterbro, så jeg elsker at bo her,« siger Peter Hvass.  De to er enige om at det bedste sted på Vesterbro er en sommerdag på Sønder Boulevard klokken 17 fredag eftermiddag i den rigtige solstribe med øl og hundredevis af andre vesterbroere.  »Så bliver det ikke bedre og mere Vesterbro.«.    Løb med udsigt   Tilbage til løbet: Sidste år fik parret skuespilleren og vesterbroeren Anette Støvelbæk til at skyde løbet i gang. Hvem der skal skyde det i gang til næste år, er foreløbig en hemmelighed.  Også selve løberuten bliver der arbejdet på at gøre anderledes, så løbet bliver en endnu mere seværdig oplevelse.  »Vi vil gerne opfordre så mange sponsorer som muligt til at være med, for løbet skal være for Vesterbro, så pengene så at sige kommer igen til Vesterbro,« siger Henrik Salling og Peter Hvass, der også gerne vil høre om forslag til foreninger eller organisationer, der kunne blive næste års støtteformål.  Lige nu mens vintermørket har lagt sig over Vesterbro -også hos parret i Krusågade, hvor den store flab af en kaffemaskine i køkkenet udgør det for en lokal cafe -er de i fuld gang med at søge om løbstilladelse og planlægge løbet, for løb det bliver der.  »Vi vil gerne gøre det til en tradition -og stemningen sidste år var supergod -de sidste der kom ind var et par tidligere prostituerede med dårlige tænder af mange års misbrug og de blev klappet ind,« siger de to ildsjæle.    Fakta VESTERBROLØBET   Vesterbroløbet finder sted den april Du kan læse mere om sidste års Vesterbroløbet på www.vesterbrolobet.dk  Henrik Salling er år og journalist på BilledBladet.  Peter Hvass er år og international HRkonsulent hos NNIT.  Henrik er fra Odense og Peter kommer fra Ringsted.  Bedste sted på Vesterbro er Sønder Boulevard om sommeren og Butchers Lab i Kødbyen, hvor Henrik træner crossfitt.  Torsdag 27. august kl. 18 er der premiere på lydvandringen " Vesterbro bag facaden" -en lydvandring, der fører deltagerne gennem det spraglede Vesterbros skjulte fortællinger og sprudlende lokalliv.  Gennem ni historier får deltagerne en intim oplevelse af de lokales Vesterbro, fortalt med deres egne ord, mens man står lige der, hvor historierne foregår.    Møntvaskeriet   Man kan blandt andet møde kunder og ekspedienter i den store sexshop på Istedgade, være en flue på væggen når kommunens lokaler forvandles til et alternativt diskotek for voksne og komme ned i kælderen til teenagerne på ungdomsgården og opleve en verden med trolde, orker og magi.  Premieren for lydvandringen holdes i Istedgade Møntvask, hvor man bliver budt på et lille glas og en smagsprøve på historierne fra lydvandringen.  En af historierne foregår netop i dette vaskeri, der står til at skulle lukke 1. september.  Den tyske krigsflygtning Hermann Wittenberg (billedet i midten) passede vaskeriet i 19 år, indtil han døde i marts.  På otte minutter fortæller han sin usædvanlige livshistorie.  For at lytte til historierne, skal man hente podcasten " Vesterbro bag facaden" i iTunes.  Derefter kan man gå på opdagelse i Vestebros gader og finde skiltene på de afmærkede adresser, som findes i folderen for projektet. Folderen kommer til at ligge på projektets hjemmeside, i de lokale biblioteker, caféer, boghandlere, bymuseet o. lign.  " Vesterbro bag facaden" er skabt af radiojournalist Julie Thing.  Projektet er bl. a. støttet af Vesterbro Lokaludvalg, Områdefornyelsen Centrale Vesterbro og Kulturanstalten.  YO: Vesterbro Ungdomsgård var godt fyldt, da over 100 fremmødte i lørdags var mødt op for at støtte deres favorit til Rapkings-konkurrencens indledende runde på Vesterbro.  Rapking afholdes nu for fjerde gang, og under lørdagens runde indtog de unge talenter på skift scenen med egne numre, som de fremførte til medbragte beats. Efter hver optræden bestemte publikum og dommerpanelet, hvem der skulle videre i konkurrencen, og efter en række meget tætte runder blev rapperen Simo kåret som vinder af Rapkings Vesterbro, da han med stemmerne 2-1 vandt over Honik i rundens finale. De to er hermed videre til den endelige finale i DGI-byen.  Dagens dommerpanel bestod af J-Spliff og Vakilli. De to er selv professionelle rappere, men havde dog ikke en nem opgave, da de var med til at bestemme, hvem der skulle videre fra Vesterbro. Konkurrencen i Vesterbro Ungdomsgård var ifølge dommerne ekstremt tæt og derfor svær at afgøre, da alle deltagerne leverede rap af høj kvalitet.  »Vi har set nogle rigtig gode performere i dag, og niveauet har været højt,« lød det fra Vakili og J-Spliff.  De to dommere skulle i løbet af dagen også uddele et wildcard, der gives til dagens bedste treer. De to rappere Kapo &amp; Domanyi fik den eftertragtede 3. plads, og er derfor stadig med i kampen om en finaleplads den 26. november.  Det er Københavns Kommunes Ungdomsskole, der står bag Rapking, og konkurrencen vokser sig større fra år til år. Ud over Nørrebro, Vesterbro, Østerbro og Ishøj, når Rapkings også til Aarhus og Odense.  I hver af de indledende runder optræder de unge rappere med egne numre, og efter den enkelte performance får deltagerne tips, tricks og konstruktiv kritik af det professionelle dommerpanel. Rapperne dyster løbende mod en af de andre deltagere i konkurrencen.  Dommerne har to stemmer - publikum har en - og på den måde afgøres det løbende, hvem der går videre i konkurrencen.  Finalen afholdes den 26.  november i DGI-byen fra 15-19.  Der er gratis entré, og dommerpanelet består her af Ataf Khawaja og Pede B. Du kan læse meget mere om de enkelte runder, deltagerne og finalen på www.rapkings.dk.  Det er et spørgsmål, der er blevet talt en del om på det seneste og der har også været adskillige indlæg i Vesterbro Bladet, og jeg synes det er rigtig godt at sagen bliver diskuteret.  Vesterbro Lokaludvalg har også talt om sagen, og jeg føler mig foranlediget til lige at forklare, hvad det er vi har drøftet og hvorfor. Vi har for nogen tid siden læst i diverse dagblade, at man talte om en række mulige placeringer til et nyt ungdomshus  herunder bl.a. Enghavevej (remisen). Derfor blev sagen rejst i lokaludvalgets Kultur-, Fritids- og Børneudvalg, som bragte sagen videre til lokaludvalget med en anbefaling om, at lokaludvalget skulle drøfte sagen og vedtage en støtteudtalelse.  Lokaludvalget drøftede sagen grundigt på sit møde i december 2007 og vedtog en udtalelse med følgende fire punkter:  - generel støtte til et kommende ungdomshus projekt.  - støtte til den hensigtserklæring der er indgået mellem Københavns Kommune og brugerne af Ungdomshuset.  - støtte til at et kommende Ungdomshus projekt kan placeres på/ eller i nærheden af Vesterbro.  - såfremt de unge og Københavns Kommune enes om en placering på Enghavevej 82-84, vil Vesterbro Lokaludvalg betragte det som et positivt bidrag til Vesterbros ungdomskultur.  Derudover vil jeg sige at Ungdomshuset i den tid det lå på Jagtvej 69 har været samlingspunkt for en lang række spændende kulturtilbud herunder blandt andet koncerter, øvelokaler, værksteder og folkekøkken. Det fungerede rigtig godt i mange år, og det håber jeg også det kommer til igen  når det nye ungdomshus bliver åbnet  forhåbentlig inde længe.  OM det bliver på eller i nærheden af Vesterbro, om det bliver på Enghavevej  ja, det ved vil tiden vise. Men ja, hvis Ungdomshuset kommer til at ligge på Enghavevej, så tror jeg faktisk, at et det vil være et aktiv for Vesterbro. Et Ungdomshus med værksteder, folkekøkken, øvelokaler, koncerter og lignende aktiviteter tror jeg helt sikkert vil være positivt for Vesterbro.    Niels Vestergaard      Formand for Vesterbro Lokaludvalg     Hvad ved en litterat om den kriminelle underverden?   Uanset hvilket job, man her, skal man være både blind og døv, hvis man ikke møder folk, der befinder sig på den anden side af loven, når man bor på Vesterbro. Det er selvoplevede ting, der beskrives i bogen. Jeff er opvokset på Vesterbro og flyttede derfra i 1999, hvor jeg flyttede dertil. Så tilsammen har vi cirka 30 års lokalkendskab til kvarteret.  Vesterbro er jo blevet overtaget af børnetøjsbutikker og forældrekøbs-brunch. Hvorfor fokuserer I på det kriminelle?  

Vi beskriver jo begge dele af Vesterbro i bogen, og det er det, der har interesseret os. På vesterbro kan der stå en mor med to børn og bage økologisk brød, mens der er en, der bliver plaffet end med en gun i en pusherklub lige nedenunder. Man kan gå ned af Istedgade og passere CPH Square, hvor man kan købe køkkener til 300.000 kroner og samtidig møde en junkie med en sprøjte i låret. Vi skildrer kontrasterne inden for få meter.  Bidrager I ikke til at opretholde en dårlig kliche om den meget lille del af Vesterbro?   Jeg tro ikke, der findes en eneste voksen person i Danmark, der ikke har en ide om, hvad Istedgade er. Vi vil gerne vise noget andet. Der er både lyse og mørke sider af Vesterbro. Hvis man kun læser den ene halvdel af bogen, så får man måske en ide om, at alt er mørkt. Vesterbro er et synonym med Danmark, det er bare meget mere koncentreret.   Kræver det virkelig to mand, at skrive at der er junk på Vesterbro?   Der er jo meget andet i bogen, men vi betragter ikke os selv som kunstnere på den måde. Vi har haft et utroligt godt ægteskab og har komplimenteret hinanden godt. Det er altså bare ord på et stykke papir - en form for håndværk. Man spørger heller ikke to tømrere om, hvorfor de var to om at bygge et tag. Det er ret uhøjtideligt.   Hvad skal I skrive om om et par år, når hele bydelen er dækket af hyggelige brosten og springvand med lys?   Det er rigtigt, at Vesterbro har forandret sig meget de senere år, men vi er bestemt ikke slumromantikere, der ikke kan lide byudvikling. Det interessante ved en ægte storby er jo netop, at den udvikler sig hele tiden.       Fakta: 41    Hvad ved en litterat om den kriminelle underverden?   Uanset hvilket job, man har, skal man være både blind og døv, hvis man ikke møder folk, der befinder sig på den anden side af loven, når man bor på Vesterbro. Det er selvoplevede ting, der beskrives i bogen. Jeff er opvokset på Vesterbro og flyttede derfra i 1999, hvor jeg flyttede dertil. Så tilsammen har vi cirka 30 års lokalkendskab til kvarteret.2

    Vesterbro er overtaget af forældrekøbs-brunch. Hvorfor fokuserer I på det kriminelle?    Vi beskriver begge dele af Vesterbro i bogen. Her kan en mor med to børn bage økologisk brød, mens der bliver plaffet en ned i en pusherklub nedenunder. Man kan gå ned ad Istedgade og passere CPH Square, hvor man kan købe dyre køkkener og samtidig møde en junkie med en sprøjte i låret. 3

    Bidrager I ikke til at opretholde en dårlig kliche om den meget lille del af Vesterbro?   Jeg tror ikke, der findes en eneste voksen person i Danmark, der ikke har en idé om, hvad Istedgade er. Der er både lyse og mørke sider af Vesterbro. Hvis man kun læser den ene halvdel af bogen, så får man måske en idé om, at alt er mørkt. Vesterbro er - synonymt med Danmark, det er bare meget mere koncentreret. 4

    Hvad skal I skrive om om et par år, når hele bydelen er dækket af hyggelige brosten og springvand med lys?   Det er rigtigt, at Vesterbro har forandret sig meget de senere år, men vi er bestemt ikke slumromantikere, der ikke kan lide byudvikling. Det interessante ved en ægte storby er jo netop, at den udvikler sig hele tiden.  Vesterbro skal have sit eget posthus igen.

Det mener Vesterbro Handelsforening, der er stærkt utilfreds med, at P&amp;T valgte at flytte Vesterbro Postkontor fra Tietgensgade over i shoppingcentret Fisketorvet på Kalvebod Brygge, da det åbnede den 10.

oktober.

"Det er ret besværligt for mange af de handlende at komme over til Fisketorvet, især hvis de skal bruge offentlig transport.  Forbindelserne er fine fra centrum og derud, men her på tværs af Vesterbro er det ikke nemt at komme til," siger Bent Hansen, der er sekretariatschef for Vesterbro Handelsforening.

