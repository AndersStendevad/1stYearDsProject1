 Vejle: De unge modeller kommer valsende, nærmest som overenergiske elastikker, ned ad catwalken ved Panayotis' store årlige konfirmationsshow i Torvehallerne. Modellerne er i uskyldige, engle-agtige hvide kjoler som er næste års konfirmationsmode. De går catwalk til skue for de mange fremmødte, interesserede, kommende konfirmander, som alle sidder på tilskuerrækkerne i Torvehallerne, med store forventningsfulde øjne rettet mod lige præcis det, som skal være det helt rigtige outfit til den store ungdomsfest til næste forår. Stemningen er god, men også koncentreret.  For de fremmødte piger, som skal konfirmeres til næste år, gælder det tydeligvis om at skabe en personlig stil. Kjolen skal gerne passe sammen med de helt rigtige sko og ikke mindst omvendt.  - Ej, hvad for nogle sko kan man bruge til den kjole, kan man høre der bliver diskuteret blandt pigerne på publikumsrækkerne rundt om i den mørke sal i Torvehallerne.  Heldigvis er også de unge kommende konfirmanders personlige revisorer med - nemlig mødrene. Der er intet så ubekymret, når man er 13 år og kommende konfirmand, som at kunne sige: "Mor, det skal helt klart være lige den der kjole jeg vil have", mens man kan ane moderens lidt overbærende smil og høre hende sige til en anden mor på stolen ved siden af:  - Jamen så har vi da styr på det.    Udsolgt show   Nicoline Kristensen på 13 år fra Bredballe går på Kirkebakkeskolen og skal konfirmeres næste år i Bredballe Kirke. Hun havde taget sin mor Gitte Kristensen med til modeshowet i Torvehallerne.  - Det virkede som om modellerne på scenen havde en fest. Det var et vildt flot show og dejligt at se, at det ikke var så opstillet, men at hele showet virkede mere afslappet. Jeg ved i hvert fald, at den kjole jeg skal have på til min konfirmation næste år også skal være afslappet og bestemt ikke sidde stramt. Jeg skal kunne bevæge mig i min konfirmationskjole, sagde Nicoline.  - Ja du skal jo nærmest kunne spille håndbold i den, grinede mor Gitte til sin datter.  Modeshowet i Torvehallerne var udsolgt. 1062 interesserede kommende konfirmander og deres familier havde lagt vejen forbi Panayotis modeller på catwalken. Det hele var koreograferet af Diana og Nicole fra DK Dans.  Få dagens vigtigste nyheder fra vafo.dk direkte i din indbakke. Det er gratis, og du kan afmelde dig til hver en tid. Tilmeld Ved tilmelding accepteres automatisk vores betingelser Luk betingelser  Han stod bag torvehallerne på Israels Plads. Nu er arkitekt Hans Peter Hagens klar med en plan for ny torvehal på Frederiksberg. Går alt vel, står den klar i 2020.   Modtag en e-mail, når Katrine Irminger Sonne har skrevet en ny artikel  Det er godt seks år siden, at Torvehallerne KBH slog dørene op på Israels Plads. Nu er det Frederiksbergs tur til at få sin egen torvelhal.  I hvert fald har arkitekten bag Københavns torvehaller, Hans Peter Hagens, udviklet en plan for en ny af slagsen, der kan komme til at ligge bag Frederiksberg Rådhus.  Investeringsfirmaet bag Frederiksbergs torvehal hedder Scope Investment, og i en hensigtserklæring har blandt andre borgmester Jørgen Glenthøj (K) og formand for By- og Miljøudvalget, Jan E Jørgensen (V), givet deres samtykke til, at det er en god idé.  Desuden har sagen været til politisk behandling i byrådet, hvor der var opbakning fra samtlige partier.  »Der skal først udarbejdes en helhedsplan, så lokalplan, men at borgmesteren har lavet en hensigtserklæring sammen med investor er et stort skridt på vejen,« siger Hans Peter Hagens, der har arbejdet med ideen de seneste år.    Biler under jorden   Går det efter planen, kommer torvehallen til at ligge på pladsen bag Frederiksberg rådhus, hvor der i dag er parkeringsplads. De pågældende biler skal der gives plads til ved at grave en parkeringskælder under samme areal.  »Kan man få de biler ned under jorden og skabe en grøn byplads ovenpå, er det jo ideelt. Det vil betyde, at man kan få plads til cirka 100 fødevarestader. På Israels plads lå der også parkeringspladser. Så der er flere paralleller i og med, at man transformerer parkeringsarealer til en offentlig byplads,« konstaterer Hans Peter Hagens.  Arealmæssigt bliver den overdækkede del af den nye torvehal på ca. 2.600 kvadratmeter, hvilket er samme størrelse som Torvehallerne KBH.  Desuden vil der ifølge oplægget være udendørs stader og mobile stader på hjul. Det kommer ikke til at gå ud over det store loppemarked, som hver lørdag sommeren igennem fylder pladsen med liv, garanterer Hans Peter Hagens.  »På Frederiksberg har man et rigtig fint loppemarked, og det skal selvfølgelig kunne blive på torvepladsen. Det er et supergodt lokalt initiativ og handelstiltag. Det er kun godt, at de supplerer hinanden,« siger Hans Peter Hagens og understreger, at en torveplads i hans optik er og skal være et offentligt, grønt byrum for at fungere.  »Der skal være bænke og træer, og man skal kunne besøge pladsen uden at købe noget. Det er en mødeplads for mennesker, og her er hele forskellen fra et typisk butikscenter. Her skal man kunne sætte sig og observere bylivet,« siger han.    Den gamle handelsakse   Frederiksberg har selvsagt ikke samme antal turister som Israels Plads. Det bekymrer dog ikke Hans Peter Hagens.  »Frederiksberg har både befolkningstallet og kundegrundlaget. Det er jo en lidt mere velhavende kommune. Samtidig har man den historiske handelsakse ved Gammel Kongevej med butikker, cafeer og restauranter. Med en ny hal forlænger man den handelsakse,« siger han og tilføjer:  »I starten var der mange, som var bange for, at Torvehallerne KBH ville udkonkurrere de lokale, men faktisk er det gået lige modsat. Jo mere handel, der er, jo bedre for alle. Det er helt klart min overbevisning, at torvefunktionen er med til at udvide handelslivet.«   Hans Peter Hagens mener, at København og Frederiksberg tilsammen har plads til seks-otte torvehaller.  »Jeg tror, der kan være en-to torvehaller i Københavns centrum, en på Frederiksberg og en i de forskellige bydele. En by som Budapest har 17 torvehaller, Stockholm har tre, Göteborg har to. Der er ingen tvivl om, at der er kunder til det, det gælder bare om at skrue det sammen på den rigtige måde. Det skal være torvehal med små stader og ikke butikker, hvilket er den klassiske forskel på en torvehal og et supermarked,« siger han.    Friske varer - også udendørs   Det er dog ikke alle steder, hvor man har forsøgt, at torvehalstanken er blevet til en kommerciel succes. En tur gennem Westmarket på Vesterbro er et godt eksempel på, at det ikke er helt lige til. Men hvad er så den magiske formel?  Ifølge Hans Peter Hagens ligger opskriften på succes i, at man skal have minimum 50 procent ferskvarer som ost, brød og fisk. Samtidig skal der gerne være cirka 50 procent overdækkede stader og 50 procent udendørs stadepladser, mener han.  »De udendørs stader er tit der, hvor der er slagtilbud, og hvor der er årstidsbestemte varer. Derfor er der en fordel i at bygge hallerne fra grunden, så man kan tage højde for det i arkitekturen. I byer som Stockholm og Helsinki, som jo har endnu koldere klima end Danmark, har man for eksempel udendørs torvehaller året rundt,« siger Hans Peter Hagens.  Med en ny torvehal ønsker arkitekten også at repræsentere oplandet i byen. Det skal ske med såkaldte »Farmers Market« s, hvor man kan købe varer direkte fra landmænd fra forskellige steder i landet. Derfor skal en række stader være mobile og kunne lejes på kortere basis.  »Disse »Farmers Market« s er i markant vækst i byer som New York, London og Berlin. Jeg er sikker på, at de også kan leve på Frederiksberg, og at de tilmed kan tiltrække beboere fra tilstødende bykvarterer i Københavns kommune, for eksempel Vesterbro, Nørrebro og Valby. Det betyder samtidig, at en torvehal kan være ambassadør for landdistrikterne. Det, som nogle kalder udkantsdanmark. Med en stadeplads, hvor man sælger en regional vare, kan man kommunikere, hvad de enkelte områder kan. Det er noget, der er med til at sætte landdistrikterne positivt på dagsordenenen,« siger han.  Der er flere ting, som skal falde på plads, inden projektet kan føres ud i livet, men politikerne har som sagt givet deres positive holdning til kende.  En af idemændene bag planen, formand for Frederiksbergs Bolig- og Ejendomsudvalg, Simon Aggesen (K), er på kommunens hjemmeside citeret for at sige at:  »Jeg er glad for, at vi nu går i gang med dette projekt, som jeg har drømt om i mange år   på samme måde som mange andre borgere på Frederiksberg. Det her kan give et fantastisk løft til Frederiksberg som oplevelsesby   samtidig med, at vi får trafikken og parkeringspladserne ned under jorden. Vi arbejder konstant med at gøre byen grønnere. Det her er et eksempel på, at bilerne kommer under jorden til fordel for endnu mere grønt på Frederiksberg,« siger han.  Det forventes, at der i starten af 2018 ligger et forslag til helhedsplan klar. Den skal behandles politisk og i offentlig høring, inden en såkaldt rammeaftale kan falde på plads.   Torvehaller, der ligger midt i et indkøbscenter, har intet at gøre med torvehaller i den traditionelle forstand.   Det mener arkitekt Hans Peter Hagens.    TORVEHALLERNE: Det er en tilfreds konceptdirektør for Torvehallerne Niels Lønborg Brandt, som City Avisen møder i forbindelse med, at Torvehallerne fredag 2. september kunne fejre fem års fødselsdag.  » Jeudan overtog projektet med Torvehallerne med en vision om at lave en indkøbsdestination for københavnerne.  Det skulle være noget konstant, så vi brugte lang tid på at tænke projektet igennem, « siger Niels Lønborg Brandt, der mener, at de har skabt en fornyelse, som også har fået international anerkendelse.    Lidt som et supermarked   » Vi kan ikke konkurrere med discounthandlen, og det skal vi heller ikke. Det er små virksomheder med specialiserede produkter, som jeg synes, det er lykkedes med. Vi har en meget høj kvalitet og et stort udbud, og der er en god andel af spisesteder og detailhandel. Vi har mange besøgende, og det er blevet en meget bæredygtig forretning. Det bedste bevis på det er, at folk synes om produkterne, « siger han.  En af grundene til succesen er ifølge Niels Lønborg Brandt også, at de har fået mulighed for at kunne træffe nogle langsigtede beslutninger.  » Udendørsområdet er blevet større for hvert år, og vi har, ligesom i supermarkedet, kigget på, hvilke slags butikker der er brug for. Derfor er der for eksempel to fiskehandlere og tre slagtere, fordi folk køber mere kød end fisk, fem bagere og konditorer og fire grønthandlere. Der skal være konkurrence mellem de enkelte virksomheder, men de skal også kunne overleve. Så vi har en meget købmandsagtig tilgang til tingene, « siger Niels Lønborg Brandt, som fortæller, at Jeudan sætter de overordnede rammer, mens det er de enkelte virksomheder, som bestemmer, hvad de sælger.  » De er små handlende, så de har let ved at omstille sig.  Hvis forbrugerne for eksempel efterspørger mere økologi, så prøver de også på at efterleve det, « siger han og mener, at den største satsning har været, at Torvehallerne nu har åbent alle syv dage om ugen.  » Det ser man ikke ret mange andre steder i Europa. Vi skelner ikke mellem, om folk kommer fra Helsinge eller fra Njalsgade. Men vi ved, at dem, som bruger Torvehallerne, bor tæt på, « siger Niels Lønborg Brandt.    Alle indkøb samme sted   Selvom størstedelen af tingene er lykkedes, så har Torvehallerne endnu ikke formået at få folk til at bruge markedspladsen hele ugen og ikke kun om lørdagen.  » Vi skal holde fast i, at det bliver dagligdag for folk at bruge Torvehallerne, og flere og flere køber ind i Torvehallerne.  Mange steder i Europa køber man ind otte forskellige steder på markederne, hvor folk kun køber ind 1-4 steder i Torvehallerne.  Men det tager tid at vænne folk til at gøre flere af deres indkøb samme sted. Og så skal virksomhederne selv blive bedre og være mere aktive med at lade forbrugerne vide, at når de for eksempel køber fisk, så skal de også huske at købe asparges i virksomheden ved siden af, « siger Niels Lønborg Brandt.  Jeudan har ikke nogen ambitioner om at udvide eller bygge andre torvehaller: » Vi skal bare gøre det endnu bedre. Men jeg så jo gerne, at der kom flere markedspladser, som kunne være med til at skabe arbejdspladser. Alene i Torvehallerne tror jeg, der er 1.000 medarbejdere ansat, « siger han.  Der skal være konkurrence mellem de enkelte virksomheder, men de skal også kunne overleve. Så vi har en købmandsagtig tilgang til tingene.  NIELS LØNBORG BRANDT.    PLUK FRA HISTORIEN   1998: Københavns Torvelaug af 1998 grundlægges. Arkitekt Hans Peter Hagens er primus motor for grundlæggelsen. Lauget har arbejdet for torvehaller på Israels Plads som eneste formål 2000: Københavns Bygge-og Teknikudvalg bakker op omkring arkitekt Hans Peter Hagens forslag til etablering af torvehaller til 30 mio. kr. Udvalget betinger dog en privat finansiering 2006: Arkitekt Hans Peter Hagens projekt bliver sendt i EU-udbud 2007: Center Plan indgår som investor og driftsherre for de kommende torvehaller, og åbningen bliver fastlagt til maj 2008 2008: Center Plan går konkurs, og projektets skæbne er igen uvis 2009: Jeudan indgår aftale med kommunen om overtagelse 2011: TorvehallerneKBH åbner Kilde: torvehallernekbh. dk.  VEJLE: De unge modeller kommer valsende, nærmest som overenergiske elastikker, ned ad catwalken ved Panayotis store årlige kon-firmationsshow i Torvehallerne.  Modellerne er i uskyldige engle-agtige hvide kjoler som er næste års konfirmations mode. De går catwalk til skue for de mange fremmødte interesserede kommende konfirmander, som alle sidder på tilskuerrækkerne i Torvehallerne, med store forventningsfulde øjne, stiftrettet mod lige præcis det som skal være det helt rigtige out-fit til den store ungdoms fest til næste forår. Stemningen er god, men også koncentreret.  For de fremmødte piger, som skal konfirmeres til næste år, gælder det tydeligvis om at skabe en personlig stil. Kjolen skal gerne passe sammen med de helt rigtige sko og ikke mindst omvendt.  -Ej, hvad for nogle sko kan man bruge til den kjole, kan man høre der bliver diskuteret, blandt pigerne på publikumsrækkerne, rundt om i den mørke sal i Torvehallerne.  Heldigvis er også de unge kommende konfirmanders personlige revisorer med, nemlig mødrene. Der er intet så ubekymret når man er 13 år og kommende konfirmand, som at kunne sige: -Mor, det skal helt klart være lige den der kjole jeg vil have, mens man kan ane moderens lidt overbærende smil og høre hende sige til en anden mor på stolen ved siden af: -Jamen så har vi da styr på det.    Udsolgt show   Nicoline Kristensen på 13 år fra Bredballe og som går på Kirkebakkeskolen, skal kon-firmeres næste år i Bredballe Kirke, havde taget sin mor Gitte Kristensen med til modeshowet i Torvehallerne.  -Det virkede som om modellerne på scenen havde en fest. Det var et vildt flot show og dejligt at se, at det ikke var så opstillet, men at hele showet virkede mere afslappet.  Jeg ved i hvert fald at den kjole jeg skal have på til min konfirmation næste år også skal være afslappet og bestemt ikke sidde stramt.  Jeg skal kunne bevæge mig i min konfirmationskjole, sagde Nicoline.  -Ja du skal jo nærmest kunne spille håndbold i den, grinede mor Gitte af sin datter.  Modeshowet i Torvehallerne var udsolgt. 1062 interesserede kommende konfirmander og deres familier havde lagt vejen forbi Panayotis modeller på catwalken.  Det hele var koreograferet af Diana og Nicole fra DK Dans.  Hvert år strømmer turisterne i stort tal til Bornholm, og de kommer ikke kun på grund af de smukke Østersøstrande, klipperne og ø-idyllen.  En voksende andel af øens gæster har fået smag for de mange specialiteter fra små nyetablerede fødevareproducenter, hvoraf mange er økologiske.  Interessen for ø-maden var særlig tydelig sidste år i juni, da Bornholms Torvehal åbnede i Rønnes nedlagte slagtehus. Initiativtagerne Morten Pedersen og Line Rix, som har købt og renoveret slagteriet, kunne glæde sig over, at kunderne nærmest væltede ind ad døren hen over sommeren, og selv om trafikken i torvehallen aftog i løbet af efteråret, da turisterne forsvandt, kan de også med tilfredshed notere sig, at mange lokale borgere er blevet stamkunder.  -Vi er blevet en vigtig del af fortællingen om bornholmske fødevarer, og vi vil gerne holde stadepriserne nede, så vi kan få fat i de helt små producenter, siger Morten Pedersen.  Både han og Line Rix har dog stadig arbejde ved siden af torvehallen, men de håber, at det bliver muligt at øge indtjeningen.  Vigtigt at holde åbent hele året Med eget modningsrum og egen stand fylder pølsemageriet Hallegaard meget i den gamle slagteribygning.  -Vi er meget godt tilfredse med salget det første halve år. Bornholmerne har taget godt imod torvehallen, men hvis vi skal være med, skal det ikke bare være en sommerting.  Nu har bornholmerne taget godt imod, og hvis vi vil holde fast i de lokale kunder, nytter det ikke noget, at vi lukker om vinteren, siger Jørgen Christensen, der ejer Hallegaard.  Fra årsskiftet og frem til vinterferien er der dog kun åbent hver lørdag, men siden øges åbningstiden i takt med, at turisterne kommer til øen.    Kun plads til øko-grønt   De kunder, som går efter lokale grøntsager, blev for det meste ekspederet af Marlene Næsgaard. Hun driver fritidslandbruget Kobbevang Økogrønt mellem Gudhjem og Østerlars og var fra åbningsdagen ansat til at passe den fælles grøntsagsbod midt i torvehallen.  Efter få uger med travlhed og masser af kunder valgte Marlene Næsgaard at sige ja til Morten Pedersens opfordring til selv at overtage det økonomiske ansvar for driften af grøntsagsboden.  -Men jeg ville kun være med, hvis den blev rent økologisk, siger Marlene Næsgaard.  Derfor blev alle de konventionelle produkter luget væk fra boden, som ud over grøntsager og æg fra hendes fritidslandbrug også sælger frugt og grønt fra andre af øens økologiske producenter.    Låner penge af kunde   Som økologisk fritidslandmand med et mikrolandbrug på 2,5 ha, producerer Marlene Næsgaard et bredt sortiment af frugt, bær og grøntsager.  Da hun gjorde kassen op efter et halvt år i Torvehallen, vurderede hun, at salget samlet var gået så godt, at hun havde mod på at fortsætte i Torvehallen i 2018.  Den beslutning Ak ekstra næring, da en madglad turist og stamkunde tilbød at låne hende 50.000 kr. til at etablere en ny hønsestald hjemme på Kobbevang, hvor hun hidtil kun har haft en snes høns.  -Jeg er i fuld gang med at indrette stalden, og når den er færdig, får jeg plads til ca. 300 høns, siger Marlene Næsgaard. Til gengæld er den sjællångiver sikret øko-æg, når han er på øen. Samme turist har også investeret i en anpart i det nye slagtehus på Hallegaard.    Torvehal satser på lokale bornholmske produkter   TORVEHAL: Ud over velkendte bornholmske fødevarebrands som Bornholms Valsemølle, Nord Snaps, Svaneke Chokoladeri, Høstet, Bornholms Mosteri, Bager Dam og flere andre kan kunderne i Bornholms Torvehal i Rønne købe nye innovative produkter fra bornholmske fødevare-startups, som endnu ikke har fundet vej til supermarkedernes hylder.  Det gælder både grøntsagsproducenter og producenter af forarbejdede råvarer, oplyser Morten Pedersen, som driver torvehallen sammen med Line Rix.  -Men hvis du vil ændre folks indkøbsvaner, er det vigtigt, at der er kontinuitet i både udbuddet af varer og stadeholdere, siger han.  Skråt over for torvehallen liglandske ger en Rema 1000-butik, som før åbningen var modstander af torvehallen, men det har ændret sig.  -Siden vi åbnede er Remas salg vokset 25 procent. Mange af vores kunder køber basisvarerne i Rema, inden de kommer til os, siger Morten Pedersen, og uddyber: -Vi fører ingen hellig krig mod supermarkederne, og vi oplever ikke, at vi er i konflikt med dem.  Indre By: Der skal efterhånden meget til at ryste personerne bag Københavns Torvelaug af 1998. Københavns Torvelaug består af lokale ildsjæle, der i over ti år har kæmpet for, at der bliver lavet torvehaller på Israels Plads.   De sidste ti år har været en benhård kamp for Torvehallerne. Projektet er i flere omgange blevet erklæret dødt og borte.  De mange kampe til trods, var det næsten ikke til at bære for medlemmerne i torvelauget, da projektet for et par uger siden endnu engang blev sendt til tælling.   Det er ejendomsudviklingsselskabet CenterPlan der har indgået en koncessionsaftale med Københavns Kommune om at opføre og drive Torvehallerne, med Københavns Torvelaugs oprindelige forslag til hallerne som grundlag.   Men i slutningen af februar kom det frem, at projektet bliver yderligere forsinket på grund af en intern strid imellem rådgivergruppen bag Torvehallerne og bygherren CenterPlan.   I et brev fra projektets rådgivere til samtlige medlemmer i Københavns Borgerrepræsentation blev CenterPlan beskyldt for ikke at betale for rådgivernes arbejde.   Desuden lød anklagen fra rådgiverne, at CenterPlan agter at ændre dramatisk på Torvehallerne grundlæggende koncept. Ifølge rådgivergruppen skulle CenterPlan have intentioner om at lave Torvehallerne om til et supermarked-koncept, med fælles kasselinie, fælles personale og mulighed for at afsætte varer i kommission. Dette vil, ifølge rådgiverne, gøre det sværere at gennemføre hallernes oprindelige idé om et marked med mange små regionale producenter der udbyder deres produkter.  I blandt de anklagende rådgivere finder man arkitekt Hans Peter Hagens fra Arkitekturværkstedet. Hans Peter Hagens er den oprindelige idémand bag hele torvehal-projektet, og var indtil sin tiltræden som rådgiver for CenterPlan medlem af Københavns Torvelaug. Hans Peter Hagens har ikke ønsket at kommentere anklagerne yderligere på grund af den verserende tvist med CenterPlan.     Chokeret    Blandt Københavns Torvelaug medlemmer, der nu følger projektet fra sidelinien, er man overrasket over den seneste udvikling i torvehals-projektet.  "Det er chokerende," siger Lisa von Bülow, der i år 2000 indsamlede 2180 underskrifter for torvehaller og imod daværende bygge- og teknikborgmester Søren Pinds planer om en busholdeplads på Israels Plads.  Da kommunen indgik aftalen med CenterPlan i efteråret 2006 var alle så glade. De mange års frivillige arbejde havde båret frugt. Siden har alle ventet på at der skulle ske noget, fortæller Lisa von Bülow.  "Vi troede, at den hellige grav var velforvaret, og nu det her," siger hun, og peger på Hans Peter Hagens brev med anklagerne mod CenterPlan. Iselin C. Hermann, der har været med i torvelauget fra starten 1998 giver Lisa von Bülow ret:  "Det er ubærligt, hvis projektet går i stå.Hun gik ind i projektet, fordi en torvehal kan give noget unikt til byen:   "Torvehaller giver en stor, sanselig oplevelse, som et modtræk til den kedelige plastik-indpakket mad, som der er så rigeligt af."     Ingen kommunikation   Bjørn Henrichsen er bestyrelsesmedlem i Københavns Torvelaug af 1998, og han forstår ikke, at CenterPlan ikke har været bedre til at fortælle omverden, hvordan den går med projektet.   "Da CenterPlan fik opgaven, overleverede vi al vores viden til dem, også for at sikre, at der ville være den rigtige kvalitet i projektet. For 14 måneder siden lavede vi en præsentation for CenterPlan, og vi fik et indtryk af, at det ville blive et fint samarbejde. Men de vendte aldrig tilbage, og nu kan vi så høre om alle anklagerne," siger Bjørn Henrichsen, der kalder det for en kold spand vand i hovedet.  Bjørn Henrichsen frygter, at CenterPlan vil kompromittere hele idéen med Torvehallerne.   "Vi bliver nervøse, når vi hører om, at de selv vil ansætte personale og have varer i kommission. Idéen er jo, at der er mange selvstændige producenter med egne stande, med gode råvarer fra hele Danmark," siger han.  "Vi har overdraget en liste til CenterPlan med 152 interesserede stadeholdere fra Danmarks regioner. Men stadeholderne er ikke blevet orienteret, så vi frygter at de vil udelade stadeholderne," siger Lisa von Bülow.  Oven i det hele har medlemmer en bange anelse om, at CenterPlan har rodet sig ud i mere, end de kan gabe over.   Der har været skriverier om finansielle problemer, og i Adelgade har ejendomsselskabet måtte stoppe et stort anlagt projekt. Nu frygter man, at Torvehallerne står for tur.  "CenterPlan virkede dygtige og kompetente, men nu er der sået usikkerhed omkring projektet," siger Bjørn Henrichsen    Ritt må frem   Som tidligere fødevareminister har overborgmester Ritt Bjerregaard (S) været en stor støtte af torvehals-projektet, og hun var afgørende for at projektet blev besluttet. Nu mener medlemmerne i København Torvelaug, at det er på tide, at Ritt Bjerregaard og teknik- og miljøborgmester Klaus Bondam sætter tingene på plads.  "Nu må vi se hvad CenterPlan gør, ellers må andre jo på banen. Det sidste ord er ikke sagt i denne sag. Alternativt må politikerne går ind i sagen. Hvis det stod til mig, burde Københavns Kommune selv gå ind og lave projektet. Selve anlægsudgifterne er jo små," siger Iselin C. Hermann.  På Københavns Rådhus har man ikke planer om at gribe ind i sagen om Torvehallerne. Teknik- og miljøborgmester Klaus Bondam (R) forholder sig til, at man ikke har fået nogle meldinger om, at der skulle være ske noget, der ændrer ved projektet.  "For os er sagen klar. Vi vil have en torveplads på Israels Plads og ikke et supermarked. Det er det, som vi har været i dialog med personerne bag idéen i Torvelauget, og det er det, der står klart i den aftale, vi har indgået med CenterPlan" siger Klaus Bondam.  "Striden imellem CenterPlan og projektets rådgivere er en strid, som vi ikke kan går ind i," siger teknik- og miljøborgmesteren.  "Viser det sig at projektet ikke kan gennemføres, eller at man ikke overholder aftalerne, så er det selvfølgelig en anden sag. Torvehallerne kommer. Det er vores hensigt," siger Klaus Bondam.  Klaus Bondam afviser, at det kan komme på tale, at kommunen overtager Torvehallerne.  "Det er ikke kommunens opgave at drive torvepladser, så det er klart, at der er nogen der skal have den opgave. Jeg kan også sige, at det var sin sag at finde nogen, der ville drive Torvehallerne. Der var ikke mange der tilbød at gå ind i projektet, men det ville CenterPlan godt. Og vi har generelt haft et godt samarbejde med CenterPlan," slutter borgmesteren.  I forbindelse med at Torvehallerne på Israels Plads i København i går kunne fejre fem års jubilæum, skrev Berlingskes Søren Frank en klumme, hvor han blandt andet kritiserede markedspladsen for at have legendarisk høje priser og for at mangle autenticitet.  Om sit første møde med Torvehallerne skrev Søren Frank: »... man blev mødt med den tunge klamme dunst af friture ved indgangen til Hal 1 (det gør man desværre stadig) - i min verden har friture ingen plads på et torvemarked, hvor kodeordet bør være friskhed.« »Det lyder, som om Søren Frank har en romantisk forestilling om, hvad en markedsplads bør være. Sandheden er, at mange markedspladser i udlandet har svært ved at overleve, fordi de ikke følger med det moderne forbrugsmønster. Vi giver kunderne, hvad de gerne vil have, og mange vil gerne have fastfood og takeaway,« siger Niels Lønborg Brandt, der er konceptchef for Torvehallerne.  Hver uge besøger 100.000 mennesker Torvehallerne, og det er deres behov, standene afspejler, mener Niels Lønborg Brandt. Især to grupper dominerer kundebasen. Den ene gruppe er kunder mellem 18-30 år, der i høj grad benytter sig af pladsens takeawaytilbud.  Den anden gruppe er mellem 41-50 år og prioriterer at købe delikatesser.    Konkurrence holder priserne nede   Hvad angår Søren Franks påstand om, at Torvehallerne er blevet et fastfood-mekka for turister, fastslår Niels Lønborg Brandt, at turister er en naturlig besøgsgruppe på enhver markedsplads, men at det ikke er den dominerende gruppe.  »Det er overdrevet. Vi har fire slagtere, to fiskehandlere og fem grønthandlere. Ingen af dem ville have overlevet de seneste fem år, hvis de var afhængige af turister, for turister køber ikke ferske varer,« siger han.  Søren Frank skrev, at priserne er legendarisk høje i Torvehallerne og tilskriver i slutningen af sin klumme, at prisniveauet må skyldes den dyre husleje i indre København.  En kommentar, Niels Lønborg Brandt ikke forstår.  »Vores fiskehandler er ikke dyrere end andre fiskehandlere i byen, men hvis han sammenligner med en gaspakket laksefilet nede fra supermarkedet, så er det klart, at varen er dyrere hos os, men så er det også en anden kvalitet.« Ifølge Niels Lønborg Brandt glemmer Søren Frank, at Torvehallerne består af 60-70 forskellige stande, som selv sætter deres priser.  »Vi har tre slagtere, der ligger lige over for hinanden, og hvis de ikke er skarpe på pris og kvalitet, bliver de udkonkurreret af hinanden.  Det forhindrer priserne i at stige unormalt og kommer faktisk kunderne til gode.«.    Guidet tur til Søren Frank   Bestyrelsesmedlem i Løgismose Jacob Grønlykke forstår Søren Franks efterlysning af flere friske råvarer, han mener dog, at ansvaret skal placeres et andet sted.  »Problemet er ikke Torvehallernes dyre husleje eller fritureos; problemet er, at ingen producerer friske råvarer længere. De små landbrug, der kan lave den type kvalitetsprodukter, findes ikke mere. Vi har monopoliseret landbruget i Danmark, og det er den sande tragedie,« siger han.  Niels Lønborg Brandt bekræfter, at det rigtigt nok er et problem. Han vil gerne efterkomme Søren Franks efterlysning af flere friske råvarer, men det er svært, når der ikke er mange producenter tilbage.  Stadeholderne gør, hvad de kan, forsikrer Tommy Lund, der har standen Hav.  »Jeg vil gerne tilbyde Søren Frank, at han kan komme på en privat guidet tur med mig nede i Torvehallerne, hvor jeg nok skal vise ham de friske råvarer, som vi alle står på stilke for at forsøge at skaffe hjem til kunderne.  amth@berlingske.dk    Nyheden om flertallet bag torvehaller på Møllebro bliver vel modtaget af bygherren bag det nye Hillerød Storcenter, M. Goldschmidt Holding.    Efter syv år i Fredericia - " syv år med hjemve" - vendte Helle Hermansen i april tilbage til Rønne sammen med sin mand.  Og der er ingen tvivl i hendes sind. Bornholm har forandret sig i den tid, hun har været væk: - Det er som om øen er begyndt at blomstre igen, siger hun og kigger sig omkring i torvehallen, der er fyldt med lokalt producerede fødevarer, nisser og julepynt i sølv og guld.  - Torvehallerne er et supersted, fyldt med spændende lokale produkter, og det er noget af det vi ser rigtig meget af når vi kører tur herovre: Lokale producenter der brænder for at udnytte de råvarer, der er, og fremstiller cremer, mad, most og vin. Det er fedt, konstaterer Helle Hermansen, der denne gang blandt andet har sikret sig to kartoner økologisk æblemost fra Mostballaden.  Derudover lader hun og husbonden sig gerne lokke af delikatesserne.  - Smagsprøverne kan godt friste, indrømmer hun.    Har ikke holdt ferie i to år   John og Judith Gibson deltager i torvehallens julemarked for at sælge keramik. De har på det seneste mærket en stigende efterspørgsel på hånddrejet kvalitet.  - Keramik er blevet in igen efter at have ligget stille i nogle år, siger Judith Gibson, der kom hertil fra Nordengland i 1991.  - John mødte nogle keramikere fra Klemensker i Irland i 1986, og de inviterede ham herover. Og så blev vi forelskede i øen, forklarer Judith Gibson.  Efter 16 år som afdelingsleder på Glas-og Keramikskolen i Nexø gik John Gibson på pension i 2013. Og så fik han for alvor travlt.  - Jeg har ikke holdt sommerferie de sidste to år, siger han bekræftende.  På hylderne i det gamle slagteri, som i dag fungerer som salgsrum for kreativt kunsthåndværk, står de solide krus side om side med stabler af tallerkener i glaseret ler. Brune, karrygule, lerfarvede.    Vi snakker meget om mad   Opmærksomme bornholmere vil genkende det rustikke look fra besøg på Restaurant Molen, Christianshøj og Kaffebaren i Rønne.  De drives af Daniel Kruse og Troels Madsen, og de to restauratører valgte John Gibson, da de for nylig skulle have nyt service til de to restauranter og kaffebaren. Den medfølgende eksponering har været som at få et meget stort udstillingsvindue for den engelske keramiker, der har værksted i Østerlars.  - Vi får ofte besøg af folk, der har spist på en af restauranterne og som gerne vil kigge nærmere på vores keramik. Så nu har vi lavet et køkkengalleri, siger Judith Gibson.  Altså et galleri hjemme i jeres private køkken? - Ja. Så kommer folk og kigger, og så får vi en snak, nikker Judith og tilføjer leende: - Vi snakker meget om mad og keramik i det køkken.  Keramik er blevet in igen Judith Gibson, keramiker .    Åbent i torvehallen   Torvehallen på Gartnervangen holder åbent fredag kl. 10-17 og lørdag kl. 10-15 frem til jul.  Caféen er åben alle dage undtagen mandag fra kl. 10-17.  VEJLE: De unge modeller kommer valsende, nærmest som overenergiske elastikker, ned ad catwalken ved Panayotis store årlige konfirmationsshow i Torvehallerne.  Modellerne er i uskyldige engle-agtige hvide kjoler som er næste års konfirmations mode. De går catwalk til skue for de mange fremmødte interesserede kommende konfirmander, som alle sider på tilskuerrækkerne i Torvehallerne, med store forventningsfulde øjne, stiftrettet mod lige præcis det som skal være det helt rigtige outfit til den store ungdoms fest til næste forår. Stemningen er god, men også en anelse koncentreret.  For de fremmødte piger som skal konfirmeres til næste år, gælder det tydeligvis om at skabe en personlig stil.  Kjolen skal gerne passe sammen med de helt rigtige sko og ikke mindst omvendt.  -Ej, hvad for nogle sko kan man bruge til den kjole, kan man høre der bliver diskuteret, blandt pigerne på publikumsrækkerne, rundt om i den mørke sal i Torvehallerne.  Heldigvis er også de unge kommende konfirmanders personlige revisorer med, nemlig mødrene. Der er intet så ubekymret når man er 13 år og kommende konfirmand, som at kunne sige: " Mor, det skal helt klart være lige den der kjole jeg vil have", mens man kan ane moderens lidt overbærende smil og høre hende sige til en anden mor på stolen ved siden af: " Jamen så har vi da styr på det".  Nicoline Kristensen på 13 år fra Bredballe og som går på Kirkebakkeskolen, skal kon-firmeres næste år i Bredballe Kirke, havde taget sin mor Gitte Kristensen med til modeshowet i Torvehallerne.  -Det virkede som om modellerne på scenen havde en fest. Det var et vildt flot show og dejligt at se, at det ikke var så opstillet, men at hele showet virkede mere afslappet.  Jeg ved i hvert fald, at den kjole, som jeg skal have på til min konfirmation næste år også skal være afslappet og bestemt ikke sidde stramt.  Jeg skal kunne bevæge mig i min konfirmationskjole, sagde Nicoline.  -Ja du skal jo nærmest kunne spille håndbold i den, grinede mor Gitte af sin datter.  Modeshowet i Torvehallerne var udsolgt. 1062 interesserede kommende kon-firmander og deres familier havde lagt vejen forbi Panayotis modeller på catwalken.  Det hele var koreograferet af Diana og Nicole fra DK Dans.  Efter syv år i Fredericia - " syv år med hjemve" - vendte Helle Hermansen i april tilbage til Rønne sammen med sin mand.  Og der er ingen tvivl i hendes sind. Bornholm har forandret sig i den tid, hun har været væk: - Det er som om øen er begyndt at blomstre igen, siger hun og kigger sig omkring i Torvehallen, der er fyldt med lokalt producerede fødevarer, nisser og julepynt i sølv og guld.  - Torvehallerne er et supersted, fyldt med spændende lokale produkter, og det er noget af det vi ser rigtig meget af når vi kører tur herovre: Lokale producenter der brænder for at udnytte de råvarer, der er, og fremstiller cremer, mad, most og vin. Det er fedt, konstaterer Helle Hermansen, der denne gang blandt andet har sikret sig to kartoner økologisk æblemost fra Mostballaden.  Derudover lader hun og husbonden sig gerne lokke af delikatesserne.  - Smagsprøverne kan godt friste, indrømmer hun.    Har ikke holdt ferie i to år   John og Judith Gibson deltager i Torvehallens julemarked for at sælge keramik. De har på det seneste mærket en stigende efterspørgsel på hånddrejet kvalitet.  - Keramik er blevet in igen efter at have ligget stille i nogle år, siger Judith Gibson, der kom hertil fra Nordengland i 1991.  - John mødte nogle keramikere fra Klemensker i Irland i 1986, og de inviterede ham herover. Og så blev vi forelskede i øen, forklarer Judith Gibson.  Efter 16 år som afdelingsleder på Glas-og Keramikskolen i Nexø gik John Gibson på pension i 2013. Og så fik han for alvor travlt.  - Jeg har ikke holdt sommerferie de sidste to år, siger han bekræftende.  På hylderne i det gamle slagteri, som i dag fungerer som salgsrum for kreativt kunsthåndværk, står de solide krus side om side med stabler af tallerkener i glaseret ler. Brune, karrygule, lerfarvede.    Vi snakker meget om mad   Opmærksomme bornholmere vil genkende det rustikke look fra besøg på Restaurant Molen, Christianshøj og Kaffebaren i Rønne. De drives af Daniel Kruse og Troels Madsen og de to restauratører valgte John Gibson, da de for nylig skulle have nyt service til de to restauranter og kaffebaren. Den medfølgende eksponering har været som at få et meget stort udstillingsvindue for den engelske keramiker, der har værksted i Østerlars.  - Vi får ofte besøg af folk, der har spist på en af restauranterne og som gerne vil kige nærmere på vores keramik. Så nu har vi lavet et køkkengalleri, siger Judith Gibson.  - Altså et galleri hjemme i jeres private køkken? - Ja. Så kommer folk og kigger og så får vi en snak, nikker Judith og tilføjer leende: - Vi snakker meget om mad og keramik i det køkken.    FAKTA   Torvehallen på Gartnervangen holder åbent fredag kl. 10-17 og lørdag kl. 10-15 frem til jul, mens Caféen er åben alle dage undtagen mandag fra kl. 10-17.  TORVEHALLER Torvehaller, der ligger midt i et indkøbscenter, har intet at gøre med torvehaller i den traditionelle forstand.  Det mener arkitekt Hans Peter Hagens. Han er arkitekten bag Torvehallerne på Israels Plads i København og har siden slutningen af 1990' erne beskæftiget sig indgående med torvehaller og deres roller i byer verden over.  Og han er meget kritisk over for tanken om torvehaller i et kommende Hillerød Storcenter på Møllebrogrunden ved Herredsvejen -torvehaller, der ellers er blevet sammenlignet med hans projekt, der efter 14 års planlægning blev åbnet på Københavns gamle grønttorv i september 2011.    Man skal falde over haller   " Det er fuldstændigt afgørende, at torvehaller ligger i et bycentrum. Sådan er det over hele verden. En torvehal er en byrumsfunktion, og den skal ikke ligge i byens periferi i et indkøbscenter. Folk skal nærmest falde over torvehallen.  Man skal være ude at gå i centrum og så pludselig passere og blive draget ind. Det projekt, der er skitseret i Hillerød, er ikke en klassisk torvehal.  Den ligger ikke i en bymidte, og den ligger i et indkøbscen ter. Den store forskel er, at en torvehal åbner sig mod byen, mens et indkøbscenter er bygget til, at folk skal ankomme i bil, opholde sig i centeret og køre bort igen. Der er meget stor forskel på, om man bygger noget, som folk skal komme forbi til fods og lade sig lokke til at bruge, eller om man bygger noget, man skal køre til", siger Hans Peter Hagens.  " Samtidig skal en torvehal også have udendørs handelsarealer.  Det er en magnet for folk, og det er med til at drage dem ind i torvehallerne.  Et butikscenter lukker sig om sig selv, mens en torvehal er noget, man kan slentre igennem.".    Midt på en p-plads   Hans Peter Hagens tror ikke på den kombination, der lægges op til fra såvel kommune som fra bygherren M. Goldschmidt Holding: At centeret er anbragt så tæt på byen, at kunderne også vil blive lokket ind til Hillerøds centrum.  " Når man kigger på prospekterne er der kæmpe parkeringspladser ved Hillerød Storcenter. Det åbner ikke for, at man promenerer, men for at man kører til centeret. Det undrer mig, at jeg læser, at det skal minde om torvehallerne i København. Hvorfor Søren har bygherren så ikke kontaktet os, der faktisk ved noget om det." Forstår butikkernes frygt Hans Peter Hagens mener, at Hillerød Storcenter vil være til skade for bymidten " Jeg bliver helt trist til mode, når jeg læser, at de butikker, der er tilbage i Hillerød, er bekymrede over det nye center. Det kan jeg ved Gud godt forstå, at de er. Det har de meget god grund til at være. Det er dybt gammeldags at lave et storcenter på den måde. Det har lagt mange danske bykerner øde. I Sverige har man lavet den slags store handelscentre uden for centrum efter amerikansk forbillede. Det affolker bykernerne, der kommer til at ligge øde hen om aftenen.  Det giver utryghed og hærværk, og så skal kommunerne bruge penge på at rette op på de problemer." Hans Peter Hagens mener også, at der hviler en kæmpe opgave på kommunens skuldre.  " Det er meget vigtigt, at lokalplanen bliver meget detaljeret, både med hensyn til maksimalstørrelser på boder og med hensyn til ejerskab, så det ikke blot udvikler sig til en stor dagligvareforretning, hvor alle boder har en ejer.    Lav torvehal i centrum   Hillerød Storcenter er vedtaget og skal ifølge bygherren nok blive bygget. Men det bør være uden torvehaller, mener Hans Peter Hagens.  " Hvis kommunen gerne vil gøre noget godt for butikslivet, skal man lægge torvefunktionen i bykernen. Så kan man have et center i periferien, der kan leve sit eget liv. Men kommunen skal være en meget aktiv del af en sådan planlægning.  Man skal tilgodese det lokale butiksliv. Jeg er ikke i tvivl om, at man ville kunne få en torvehal til at fungere i Hillerød.  Det vil være oplagt, Hillerød har et opland, der producerer regionale fødevarer og farmers markets er meget oppe i tiden. Det vil bare være meget afgørende, at man både har udendørs og indendørs marked. Der er helt klassiske spilleregler for, hvordan man skal skrue en velfungerende torvehal sammen", siger arkitekten, der senet har været i australske Melbourne for at lave forslag til en torvehal.  Hillerød fortjener det " Der er også et turistmæssigt aspekt i en torveplads. Hillerød har mange attraktioner, og folk vil også komme ned til en torvehal, hvis den ligger i den gamle bymidte. Folk har en romantisk tendens, som man nok har undervurderet de seneste årtier. Det er de nære, menneskelige værdier, der tiltaler folk", siger Hans Peter Hagens og understreger, at han alene blander sig i debatten ud fra sin indgående interesse for emnet.  " Jeg udtaler mig ikke for at blande mig i en anden bys anliggender. Men jeg ved, hvor meget en velfungerende torvehal kan gavne en by, og det fortjener en by som Hillerød." Læs borgmester Dorte Meldgaard og projektdirektør Ulrik Bebes kommentarer til kritikken i den kommende Hillerød Posten Weekend.  " Jeg ved, hvor meget en velfungerende torvehal kan gavne en by, og det fortjener en bys om Hillerød" Hans Peter Hagens.  HILLERØD: Socialdemokraterne melder sig nu som modstandere af torvehaller i et kommende Hillerød Storcenter. Dermed følger partiet holdningen hos SF, Fælleslisten og DF, der tidligere har bekendtgjort deres modstand.  Liberal Alliance er fortaler for torvehaller, og også Konservative og Venstre er positive over for torvehaller, hvis det juridisk kan sikres, at de ikke udvikler sig til dagligvarebutikker. Og det kan det, mener både kommunens og M. Goldschmidt Holdings (MGH) advokater i sagen.  Frederiksborg Amts Avis forsøgte i går uden held at indhente en kommentar fra De Radikales byrådsmedlem, Christina Thorholm, der står til at blive tungen på vægskålen, både når sagen forventes for i Økonomiudvalget 22. januar og når byrådet på et senere tidspunkt skal tage stilling.  Fløjene med S, SF, Fælleslisten og DF over for K, V og LA har nemlig lige mange medlemmer i både Økonomiudvalget og byrådet, hvor R begge steder sidder med den sidste stemme.    S: Ikke små butikker   Sagen om torvehaller er udskudt fra december, hvor forvaltningen endnu engang anbefalede politikerne at stemme nej. Kommer sagen for igen i januar, har S nu gjort op, hvad partiets holdning er: -Stemmer vi imod det forslag? Ja, det gør vi, siger Socialdemokraternes gruppeformand Louise Colding.  Kommunen bestilte en juridisk rapport hos advokat Jens Flensborg fra Advokat-firmaet Energi &amp; Miljø for at undersøge, om man juridisk kunne sikre sig mod, at centres ejer på et tidspunkt omdannede torvehaller til dagligvarebutikker.  Og det kunne man, lød svaret, hvis blot torvehallerne blev opført som mindre selvstændige butikker med faste vægge.  Men det ønsker Socialdemokraterne ikke.  -Den eneste måde, jeg har forstået, at man kan forhindre det, er med faste vægge og kasseapparater. For mig er det en butik. Hvis man laver en masse små afdelinger, så er det det samme som et normalt center som Fields eller Slotsarkaderne, og det ønsker vi ikke. Vi holder fast i den oprindelige plan, det er det eneste rigtige, siger hun.  Socialdemokraterne ønsker nemlig store butikker på Møllebro, ikke små.  -Vi fastholder, at Møllebrocenteret skal supplere den handel, vi har i forvejen og ikke udkonkurrere vores gågader, siger Louise Colding og tilføjer: -Hillerød vil være Nordsjællands handelscentrum og trække kunder til fra hele Nordsjælland. Byrådet har ofte bekræftet den grundlæggende idé med det nye center: et center der handler med varer indenfor living konceptet -altså større ting til hjemmet, som møbler, brændeovne og elektronik.  Det koncept ønsker socialdemokraterne at fastholde.    LA er stærk fortaler   Stærkest fortaler i byrådet for projektet er nyvalgte Jonathan Nielsen (LA).  -Jeg synes, det er et utroligt positivt projekt, som har meget at bidrage med til vores by. Vi har brug for at sætte barren højere, hvis vi forsat skal være det sted at tage hen at handle i Nordsjælland.  Ikke kun for de, der bor og arbejder her, også for dem vi skal trække til.  Derfor er vi nødt til at have noget at byde på, siger han og tilføjer: -Det vil også i høj grad give et fornyet sæt af valgmuligheder for forbrugerne og kunne bidrage med noget, som man ikke tidligere har set. Vi har aldrig haft et torvehalskoncept på den måde.  Selve centret har også en størrelse, som vi ikke har set før.  SF, Fælleslisten og Dansk Folkeparti stemte allerede imod torvehallerne, da sagen var på byrådsmødet i december.  Vi fastholder, at Møllebrocenteret skal supplere den handel, vi har i forvejen og ikke udkonkurrere vores gågader.  Louise Colding, S-gruppeformand.  Odense: Aldrig har Odense oplevet så mange milliardinvesteringer på så kort tid som nu.  Fredag løftede borgmester Anker Boye (S) sløret for den nyeste i rækken -AP Ejendomme, der køber de sidste tre grunde i TBT-komplekset, i alt 28.000 kvadratmeter mellem Overgade og Vestergade.  Og som man kan se af tegningerne her på siden, får centrum en ny torvehal, der kommer til at ligge i stueetagen i Albani Karréen.  Ved præsentationen sagde artikekt og partner i Arkitema Architecs, Kim Risager: -Vi har kigget på Grand Central Station i New York, hvor der findes et madmarked under nogle flotte gamle hvælvinger -det findes også i Barcelona og Madrid.  -Vi skaber et rum, hvor vi arbejder med ovenlys, der brydes af det grønne, så det bliver behageligt at være der.  Jeg tror, det bliver et sted, hvor man absolut må ind for at indsnuse duftene og spise delikatesser.    Fantastisk restaurant   Han forklarede, at man havde lyttet meget til, hvad Odense selv ønsker.  -Vi skaber nogle pladser og nogle rum her i byen, så der bliver rart at være. Vi laver kanter i stueplan, hvor man kan sidde i solen -og en café.  Hans Peter Svendler, tidligere direktør i Realdania, der er ansvarlig for omlægningen af TBT sammen med Odense Kommune, var især glad for den restaurant, der kommer på første sal: -Her kan man kigge ud på Albani Torv og kigge ind i torvehallen.  Det bliver et rum, der linker, hvad der sker inde i huset med torvet. Jeg tror, det bliver et helt fantastisk sted, som han sagde.    Flyt med det samme   Karéen kommer også til at indeholde lejligheder, hvor arkitekterne også har kigget mod New York, sagde Kim Risager: -Det er ikke den store firkantede karré eller modernistiske klods, vi kender fra 1960' erne og 70' erne. Hele tiden bryder vi ned i mindre målestoksforhold og refererer til de omkringliggende bygninger, så man har en identitet der, hvor man går ind til sin bolig. Små nuancer og skift, små forskydninger i facaden, både horisontalt og vertikalt, så der hele tiden opstår uderum.  -Når man kigger op, vil man se små tagterrasser. Og på tagene kommer fællesarealer, endda med små drivhuse, så man kan have sin egen byhave og krydderurter. I virkeligheden kan man ligeså godt se at få solgt de store villaer ude omkring Odense og komme herind og bo -her er det hele, sagde han.    Ruinen er med   For i den tilstødende karré, Fisketorvs Karréen, kommer specialbutikkerne til at ligge.  -De skaber liv og giver noget tilbage til byen. Det kan være vinbutikker, osterier, bagerier -alt det, vi ved fungerer.  Den velkendte ruin på I.  Vilhelm Verners Plads bliver også liggende.  Den er nemlig blevet en del af projektet.    Lokkemad   -Vi bruger ruinen som en slags lokkemad hen til bygningen og har arbejdet med nogle polerede flader omkring den. De virker nærmest som et spejl, så ruinen bliver forstærket i spejlingen -og om aftenen vil man kunne lave noget særligt lys omkring den, sagde Kim Risager.    Fakta om projektet   AP Ejendomme vandt fredag udbuddet om de sidste TBTgrunde og skal dermed bygge ca. 28.000 etagekvadratmeter med rådhuset, domkirken og gågaden som nærmeste naboer.  Den centrale bymidte skal genskabe forbindelsen mellem Overgade og Vestergade og kommer til at bestå af tre bygninger: Albani Karréen, Fisketorvs Karréen og Nørregadehuset.  Der bygges imellem tre og syv etagers højde med primært boliger, detailhandel og erhverv.  Byggeriet forventes færdigt i 2020.  Bebyggelsernes udformning og farvenuancer tager højde for de omkringliggende bygningers udseende. De nye karréer består primært af boliger, som varierer i størrelser. Alle boliger har adgang til enten altan eller gårdrum.  I Albani Karréen er gårdrummet placeret i 2. sals højde og giver ovenlys ned til torvehallerne.  På toppen af karréerne finder man bygningers fælleshuse, som støder op til tagterrasserne og giver en række muligheder for fælles aktiviteter.  Salget indbringer Odense Kommune og Realdania ca. 115 mio.  kroner -10 procent over den udbudte mindstepris.  AarsleffA/ S bliver totalentreprenør på projektet, der er tegnet af Arkitema K/ S.  Der spørges bekymret: Kan man regne med, at danskere, som e-l-s-k-e-r kvalitetsmarkeder og torvestemning i det sydlige også vil gøre det i den grå danske hverdag? Torvelauget, som har udarbejdet de flotte planer for de overdækkede haller på det gamle grønttorv ved Nørreport, protesterer, for som projektets talsmand siger: Ideen er for god til at lade dø.  Mig kan planlæggerne godt regne med.  Jeg vil være der på pletten og har det i øvrigt som professor Lennart Lynge Andersen, der til daglig spreder viden om kreditret på Handelshøjskolen i København og i ledige stunder spiser og snuser sig gennem de parisiske arrondissementer: Han har tabt sit hjerte til markedets virvar af lyde og lugte.  I den lille bog Paris bistroer, markeder og det der ligner (Lindhardt&amp;Ringhof 2000), fortæller han entusiastisk om de vandrende markeder.  Det er handlende, ofte fra Normandiet eller andre provinser, som om tirsdagen er at finde ét sted i Paris, om torsdagen et andet og om lørdagen måske et tredje.  Af den fremgår det, at kunderne er en lige så broget flok som de handlende.  Og alligevel er der en slags systematik.  Mellem otte og ni kommer de kræsne bl.a. en del professionelle køkkenfolk som kun vil have det bedste af det bedste.  Fra 9-11 er det typisk fortravlede husmødre, som køber ind efter at have fulgt børnene i skole, og frem til ved 14-tiden et blandet publikum, der satser på et billigt køb op til lukketid....mange finder sig i blot at blive affodret.  Jeg indestår for, at sådanne turistfælder finder De ikke i denne bog....og 1 spsk hakket kørvel.  Man begynder med saucen, som laves af halverede skrællede gulerødder, som presses i en saftpresse og blandes med 2 spsk olivenolie og saften af en citron.  Derefter koges de skrællede asparges i ca.  10 minutter og køles i koldt vand, mens laksen skåret i små stykker (fire til hver) ristes på panden i rygende olivenolie.  Samtidig opvarmes gulerodssaucen, som krydres med den hakkede kørvel, salt og peber, inden den hældes over laks og asparges.  Serveres omgående som portionsanretning.  De steges 7-8 minutter i smør tilsat lidt salt.  Til omeletten skal bruges 5 æg, hvor hvider og blommer piskes grundigt hver for sig, inden de blandes og tilsættes mindst 50 g reven Gruyère.  Æggemassen hældes over kartoflerne, og det hele skovles igennem, indtil overfladen er stiv.  Det tager kun et par minutter, og omeletten serveres direkte fra panden pyntet med bredbladet persille og et drys kværnet peber.  Egentlig er det en frokostret, men med en god salat er det en fuldgyldig middag....og is med varme kirsebær flamberet med Cherry Heering.  Det sidste laves sådan: de koger en halv liter vand med 250 g sukker, et par stjerneanis, lidt kardemomme og en vanillestang.  Når det er blevet til sirup pocheres 6-700 g solmodne, udstenede kirsebær (når vi har fået torvehallen, vil de året rundt kunne købes her) i godt fem minutter i den varme masse.  Kirsebærrene fiskes derefter op og siruppen koges ind til et tyktflydende fluidum.  På det stadium lempes kirsebærrene tilbage i kasserollen, så de er klar til at blive flamberet med Cherry Heeringlikør.  Kirsebærrene serveres varme med vanilleis eller hvis man gider med hjemmelavet kanelis.  Men mon ikke nogen kommer på bedre tanker? Skønt det tog mere end et halvt århundrede at få en metro, ser jeg frem til snart at nikke indforstået til Lennart Lynge Andersen, når vi mødes ved staderne.  Tilsvarende for Teater, Film og Kunst.   Klik her for at åbne originalartiklen på Weekendavisen.dk   Back to basics! Det er efterhånden blevet et hyppigt anvendt låneord fra det angelsaksiske ligesom harddisk og chat. Betydningen er, at vi stiler mod at genopdage værdier fra en halvglemt fortid, da folk var ærlige, velopdragne, hensynsfulde, vedkommende og mødtes med fremstrakte hænder på markedspladsen.  For sådan en havde nemlig hver en by fra de mindste til de nationale hovedstæder. Især de sidste - og ofte flere. I halvandet århundrede var København ingen undtagelse med klenodier som fiskemarked ved Gl. Strand ( til 1958), slagterboder ved Nikolaj Kirke ( 1810-1917) og senest grønt-og blomstertorv på Israels Plads bag Nørreport station, københavnernes lokale Campo di Fiori.  Men ved det forrige århundredes udløb var glansen gået af Sankt Gertrud. Travle borgere i velfærdens vækstsamfund kastede plasticpakkede gulerødder i kurven i Netto og Coop. Billigt, hurtigt.  Snak var der ikke tid til, for kassekøen vrissede, om man ikke hummede sig.  Heldigvis har mennesket en pæn lang hukommelse, og vi er mange, som nu, da det nyeste fladskærms-TV er indkøbt, og køleskabet bugner af ugens tilbud, der begynder at længes efter noget, der var engang: Åbne oste, man kunne smage på og tale om, slagtere, som kendte forskel på nakke og kam, smagsprøver med ledsagende nærkontakt af alt det, der gør godt i både mave og sjæl.  Eller som frontkæmperen for Københavns Torvehaller, arkitekten Hans Peter Hagens har formuleret det: Mangfoldighed, høj kvalitet, rimelige priser og en grundlæggende respekt for vare og madkultur.    Ret fik han!   Om ikke andet så er Torvehallerne KBH - som navnet blev ved dåben 2. september 2011 - i hvert fald en opvisning i, hvordan man kan nå sine mål, hvis ihærdighed og udholdenhed doseres i rigelige mål: Hans Peter Hagens og hans tegnestue Arkitekturværkstedet ApS kæmpede for Torvehallerne i 14 år! -Folk troede ikke på idéen til at begynde med og mente, den var forbeholdt varmere lande end vores. Men jeg kunne jo se, at det gik fint i Helsinki, Stockholm og Göteborg. Hvorfor så ikke her? Det spørgsmål stillede Hans Peter Hagens første gang i 1997. Siden skulle han komme til at gentage det mange, mange gange.  For nu at få ret.  Hans Peter Hagens har bevist, at København har brug for de torvehaller, som nu har slået de dobbelte døre og rulleporte op for det kulinariske marked årgang 2011.  Ganske vist er Torvehallerne KBH inspireret af selve den romerske torvetradition med datering et par tusind år tilbage i civilisationens historie; men nu præsenterer de sig i den moderne version med tilpas overdækning og dog masser af åbenhed: 80 stadepladser inde, 40 ude.    Historien   Torvehallerne KBH er åbnet på nøjagtig samme plads, som husede Københavns Grønttorv Engros indtil 1958, hvor grossisterne rykkede til Valby. Af samme grund er det også interessant, at pladsen er bevaret i sin oprindelige form og med de samme brosten, som har mærket hovenes slag fra de hestetrukne boder på det første grønttorv.  Da det var væk, udviklede en mere vildtvoksende stadekultur sig på Israels Plads, hvor grønthandel og gartnerudsalg til private københavnere trods alt stadig holdt til indtil for få år siden.  Til den historiske grund, afgrænset af Linnésgade, Rømersgade, Vendersgade og Frederiksborggade har Arkitekturværkstedet tegnet de to haller, hver på 1.200 kvm, med bærende konstruktioner af stål, med transparente glasfacader og med tag af zink med stående false. I tilgift er opført en cafébygning på to etager, så ingen behøver gå sulten eller tørstig bort efter et besøg på markedet.    Underspil   Arkitekturen er et klædeligt underspil, der på den ene side respekterer den historiske grund med ærværdige naboer som Nørreport, Nansensgade og Frederiksborggade og deres anslag, der dateres århundreder baglæns i hovedstadens historie. På den anden vedkender arkitekturen sig sin rolle som indramning og overdækning af torvelivets folk, fæ og varemylder: De er substansen, sjælen og materialiserer værdierne, som arkitekturen skal værne, ikke overstråle.  Når man ankommer til Torvehallerne KBH, og verdenshjørnet er ganske underordnet, opleves lethed, luftighed og lys. Sandsynligheden taler for, at man indstiller brændvidden på de bugnende varer inden for glasfacaderne, snarere end på facaderne selv. Og sådan skal det være, for når man ' kigger vinduer' på en bytur, er det nu engang ikke rudens glas, der studeres.    Byrum   Efter den recept har Arkitekturværkstedet projekteret hallerne med glas, stål og zink, der orkestreres fint ind i den 6.600 kvm store plads og dens ensemble af beplantning og antik brolægning tegnet i et samarbejde med nyligt afdøde landskabsarkitekt og professor Jørn Palle Schmidt. Her tilbydes 40 stadepladser i et hyggeligt miljø af 31 platantræer og udemøbler i træ fra Thors Design.  Thors Design har fundet sin niche som producent af byrumsinventar produceret af det træ, der engang dannede bolværkerne til DSB's færger i Korsør og Kalundborg.  Træet, der er af den tropiske azobésort, har en ekstrem hårdhed med en brinélværdi helt oppe på 9.  Til sammenligning har eg en værdi på 3. Inventar fra Thors Design er således tilvirket med diamantklinger, og det er en ekstra skønhed, at alderens revner og sprækker viser sig. Færgelejernes azobé, som herhjemme også kaldes jerntræ, har skabt en niche for genbrug til netop inventar til offentlige områder, hvor intensiv brug og slidtage må forudses. Thors Design har et indgående kendskab til azobétræet og dets egenskaber, herunder også at træet - sin høje alder til trods - er i fortsat udvikling og bevægelse med luftfugt, temperatur og klima. Det sætter visse begrænsninger for designet, observerer Thors Design.  Til Torvehallerne KBH er leveret plinte, slingrebænke og cirkulære globebænke rundt om platantræer.    Zinktag   Det omhyggelige og velbegrundede valg af inventar til pladsen er betegnende for hele tilblivelsen af Torvehallerne KBH. Afsættet er den kamp for sagen, der som en lidenskabelig ouverture gik forud for et indgående projekteringsarbejde.  Hver bolt, hvert glas blev studeret før accept, og en række af instanser fra Københavns Kommune over bygherren Jeudan til Arkitekturværkstedet gav besyv med, før beslutninger blev taget.  Det gjaldt f. eks. også det lette, elegante zinktag, hvor flere muligheder var i spil, men pilen endte med at pege på Corus ByggeSystemers ClickFals ® monteret af AE Stålmontage a/ s fra Støvring.  -Såvel inde i Torvehallerne som på selve torvepladsen skal miljøet opfattes som et grønt byrum, forklarer Hans Peter Hagens.  Tagene er derfor den lettest tænkelige konstruktion med et udtryk, der er så luftigt, at tagene næsten synes at svæve. På en og samme tid er her lukket og dog med en følelse af åbenhed og højt til loftet!.    Stor tagløsning   Det underbygges i de to haller af disponeringen af de i alt 80 overdækkede stader i grupper på fire under kvadratiske ' parasoller' af stål. I det layout står staderne som møbler i det høje, åbne rum. Stålkonstruktionen er som et meccanosæt, hvor alt er synligt skruet sammen. Ovenpå den monterede A. E. Stålmontage et isolerende lag norske Lett Tak-moduler, der statisk spænder over hele bygningens bredde.  Øverst fulgte montørerne efter med ClickFals ® med den præpatinerede overflade. Det er et spændende produkt fra Corus Bygge-Systemer, der her er kommet med et frisk alternativ til den traditionelle bånddækning. Zinkmodulerne er udformet med en stående fals, der giver tag og facade et på en gang moderne og autentisk udseende.  Tagprofilerne leveres i to udgaver, nemlig ClickFals ® S, der er specielt til facader, karnapper og mindre tagflader, og ClickFals ® C til de større tagløsninger som på Torvehallerne KBH.  -De stående dobbeltfalse passer fint ind i billedet af København med dens mange historiske bygninger, lyder vurderingen fra Hans Peter Hagens.  I alt monterede A. E. Stålmontage godt og vel et par tusind kvadratmeter, der brydes af tagenes langsgående rytterlys. I dem udførte de nørrejyske tagmontører 20 opluk til komfort-og røgventilation, inklusive inddækninger i zink.    Pæle og sikring   Taget hviler på den bærende stålkonstruktion, dimensioneret i henhold til de ingeniørmæssige beregninger, udført af Ai-gruppen.  Konstruktionen understøtter stadernes layout med de ti stålsøjler - ' parasoller' - i hver hal, der står som center for stag og dragere, forberedt for opdeling i fire tilstødende afsnit til et tilsvarende antal boder. Søjlerne fungerer samtidig som hovedføringsveje for forsyningerne af data og 230V og 340V energiforsyning.  Hver overdækket stade kan af sikkerhedsmæssige årsager markere og låse sit areal med sikringsgardiner fra Alux A/ S af typen Safe Roller 1000. Det er et superlet og elegant sikringsgitter med perforering, der er godkendt i den grønne sikringsklasse i lighed med traditionelle rullegitre, men kræver betydeligt mindre plads. Så lidt, faktisk, at Alux Safe Roller 1000 i åbningstiden kan rulles op og skjules i sternen, der afgrænser de individuelle boder.    Fugearbejdet   En sidste finish er derefter tilføjet af fugespecialisten Camillo ApS, som med den moderne arkitekturs glasbyggerier uden ende har fået en rigtig tyk ordrebog. På Torvehallerne KBH-projektet har Camillos fugehold været på arbejde i bl. a.  alle vådrum og på stande, hvor kakler, fliser og klinker har fået den sidste finish med et professionelt fugearbejde, der tætner mod træk og fugt.  -Der handler i høj grad om at udføre en fuge, der smelter sammen med omgivelserne, pointerer Camillo Berié, indehaver af Camillo ApS og aktiv fugespecialist i 35 år: - Den smukkeste fuge er en usynlig fuge! lyder det fra Camillo Berié.  Projektet stillede høje krav til kvaliteten, fordi alle fuger og deres materialer skulle godkendes af veterinærmyndighederne, oplyser Camillo Berié.    Råt og direkte   En vigtig tilføjelse er det, at grunden under Israels Plads er dannet af opfyld, hvorfor både haller og cafébygning er funderet på 16 m lange betonpæle. I alt 400 pæle blev rammet ned som en del af råhusentreprisen, oplyser totalentreprenøren Jeudan Servicepartner.  Ai-gruppen forestod hele ingeniørprojektet, inklusive installationsarbejderne, som også omfatter opvarmning af hallerne til ca. 15 grader i vinterhalvåret. Det foregår med indblæsning fra synlige systemer, ligesom al rørføring og ventilationsgrej er udført, så aluminium, stål og andre tekniske overflader bidrager til oplevelsen af miljøet i Torvehallerne KBH: Det er råt, direkte og uden omsvøb.  Hvad, man ser, er hvad, man får.  -Og det er sådan set også recepten for indkøbsoplevelsen, tilføjer Hans Peter Hagens.  Ærlighed og kærlighed.    Bygherren   Ingeniørerne fra Ai-gruppen leverede også beregningerne til bæredygtighedstiltag som regnvandsopsamling til toiletskyl, naturlig ventilation og brandventilation gennem facadernes mobile portsektioner og tagets rytterlys samt beregning af bygningernes lavest mulige energiforbrug.  Overordnet styres den udvikling af Københavns Kommune, der er ejer af Israels Plads. Men i et OPP-projekt ( Offentlig-Privat Partnerskab) har det i hele udviklingsfasen været kommunens ønske at samarbejde med en privat byg-og driftsherre. Den hidtidige var i efteråret 2008 kuldsejlet i finanskrisens brusende kølvand.  Samarbejdspartneren skulle ikke alene opføre Torvehallerne KBH, men også drive dem på den lejede plads - det skulle ske i henhold til en kontrakt med 50 års løbetid.  Ingen synes bedre skikket til netop den opgavebeskrivelse end netop det ejendomsselskab, der ikke bare på trods af konjunkturer og almen pessimisme stadig sejlede med vinden i ryggen, men som også kunne tilbyde totalentreprisen til sit eget byggeselskab med stor ekspertise og egenproduktion i både bolig-og erhvervsbyggeri.  Med Ai-gruppens ingeniørberegninger og Arkitekturværkstedets tegninger i hånden trådte det ejendomsselskab i begyndelsen af 2009 ind på banen i rollen som ny bygherre. Det var Jeudan A/ S.    Egenproduktion   At Jeudan, Danmarks største børsnoterede ejendomsvirksomhed, også er en vigtig aktør på byggemarkedet var færre måske vidende om. Jeudan Servicepartner, totalentreprenør bag Torvehallerne KBH, beskæftiger aktuelt omkring 350 i en bred vifte af håndværksfag.  Det betyder, at Jeudan Servicepartner i modsætning til de traditionelle totalentreprenører kan løfte majoriteten af byggesagens opgaver i egenproduktion. I denne sag er der en samarbejdspartner på stål, beton og glas i råhuset.  Det er NCC Construction Danmark A/ S. Da Jeudan trådte ind i sagen i begyndelsen af 2009, førte en professionel analyse til en del ændringer i projektet, og Jeudan introducerede hurtigt en professionel rådgiver med indsigt i detailhandelens udfordringer. I planlægningen og opførelsen af byggeriet spiller logistikken en afgørende rolle: Hvordan bevæger kunderne sig? Hvordan kommer varerne frem til de enkelte stader? Hvordan er de trafikale forhold? Ikke mindst de sidste var en betydelig faktor i byggeperioden; byggegrundens beliggenhed giver svære adgangsforhold, og udstrakte hensyn skulle tages til de bynære omgivelser.  -Udfordringer, som vi har haft store glæde af at imødekomme, vurderer projektleder Henrik Skov Johansen fra Jeudan Servicepartner.    Affaldsbehandling   Speciel opmærksomhed blev også givet til affaldsopgaverne i et byggeri, der også ønsker at indfri forventningerne til bæredygtige overvejelser.  Opgaven blev løst af Dansk Skraldesug A/ S med stor erfaring med den opgave at indsamle og bortskaffe affald i storbyen.  Torvehallerne KBH er opført med kælder under den ene hal og en forbindelsesadgang til den anden, så alle brugere har tørskoet adgang til kælderområdets faciliteter året rundt. De varierende funktioner er adskilt med rumopdeling og et stort program af ståldøre fra Jeld-Wen: Dobbeltfløjede med centerdeling i bredder fra 1050 mm helt op til 2250 mm! Et par døre er også leveret med brandglas Pyrostop EI60 ( Pilkington).  Det er i kælderen, at man - foruden køle-og fryseanlæg, lager samt serviceområder til medarbejdere - også finder den nedgravede miljøstation, etableret og administreret af Dansk Skraldesug ApS.  Dansk Skraldesug ApS har siden 2005 leveret renovationsløsninger med skraldesug og andre løsninger, der kan imødekomme nutidens krav til hurtig, lugt-og støjfri samt diskret håndtering af affald.    Jord til bord   Det er i den gruppe, man kan finde systemet til Torvehallerne KBH, som indsamler, sorterer og komprimerer affald, som placeres i underjordiske containere. Når en container er fyldt med 11 kubikmeter komprimeret affald - svarende til to til tre dages produktion fra de 80 stande - løftes den op i terrænniveau af en hydraulisk lift og hentes derefter på lastbil. Flot..  for flot? Så København har nu langt om længe fået sine torvehaller. Det er hilst velkommen med høje hurraråb.  Da den festlige åbningsdag blev markeret, skete det med TVkok, stjernegastronomer og hovedstadens forskønnelse. Malurten i bægeret kan være, at Torvehallerne KBH flyder over af cupcakes, lynghonning med lakridsmag, focaccia og eksotiske delikatesser, mens en farlig cocktail af dyr kvadratmeterleje og velbåren arkitektur formener adgangen for gulerødder, buketasters og fire bakker for en tyver.  Sker det, er der stadig langt fra jord til bord.  Folk troede ikke på idéen til at begynde med og mente, den var forbeholdt varmere lande end vores.  - Hans Peter Hagens, arkitekt.    BYGGEFAKTA   Torvehallerne KBH Frederiksborggade/ Israels Plads, 1360 København S Bygherre: Jeudan A/S Arkitekt: Arkitekturværkstedet ApS Totalentreprise: Jeudan Servicepartner A/S Råhus: NCC Construction Danmark A/S Ingeniør: Ai-gruppen as Areal: Torvehallerne 2.600 kvm, kælder 1.300 kvm, 6.600 kvm torv Byggesum: 85 mio. kr.  Byggeperiode: 1. feb. 2010-1. sept. 2011.  ÅBNING: » Tornerose måtte vente i 100 år. Vi kunne nøjes med 13. « Advokat Bonnie Mürsch var veloplagt, da hun gik på talerstolen i fredags ved åbningen af Torvehallerne på Israels Plads. Den tidligere formand for Hovedstadens Forskønnelse og formand for Københavns Torvelaug har været med stort set siden der for første gang blev talt om at lave torvehaller på pladsen.  Nu står de der, hallerne, og de blev åbnet under stor opmærksomhed, mens bragende sol skinnede over den levende handelsplads.  Torvelauget, der også tæller journalist Jacob Ludvigsen, forfatter Iselin C. Hermann og kommunikationschef Bjørn Henrichsen overrakte to glasmosaikker af keramiker Ursula Munch-Petersen og glarmester Per Steen Hebsgaard i dåbsgade. Mosaikkerne skal snarest skal ophænges i Torvehallerne mod Frederiksborggade.  Overborgmester Frank Jensen stod for den officielle del af åbningen.  » Sikke en dag, « åbnede borgmesteren begejstret. » De handlende i København har taget Torvehallerne til sig, og jeg er sikker på, at københavnerne vil gøre det samme. « Interessen på åbningsdagen var stor, men det er først når nyhedens interesse har lagt sig, at man for alvor kan måle Torvehallernes popularitet.  » København har de seneste år udviklet sig til en gastronomisk højborg med alt fra Michelinrestauranter til gourmet-fastfood. Torvehallerne er med til at understrege og videreudvikle denne position.  Det er fantastisk for københavnerne, at de igen kan købe friske fødevarer på Israels Plads.  Og Torvehallerne vil samtidig tiltrække turister, skabe jobs og generere vækst. Det er godt for vores by, « sagde Frank Jensen inden han klippede den røde snor.  Også formand for Jeudan, der har opført Torvehallerne, Niels Heering, var på talerstolen: » Jeudan er tilfredse med at kunne medvirke til et nyt kapitel i Københavns stadige, dynamiske udvikling. Med Torvehallerne centralt placeret i København er der skabt nogle fantastiske rammer, så københavnerne og alle andre madinteresserede kan få inspiration til det daglige indkøb og madlavning - eller blot sidde og nyde synet af de mange friske råvarer, delikatesserne og stadeholdernes forskelligheder, mens de får en god kop kaffe og nybagt brød, « sagde Niels Heering.  BYRUM Det er med både stolthed og glæde, at arktitekt Hans Peter Hagens handler i de flotte Torvehaller på Israels Plads i København.  I over 14 år kæmpede han, sammen med andre gode københavnske kræfter, for at få projektet til at lykkes, og i dag kommer der lige så mange mennesker i Torvehallerne, som der er gæster til Tivoli i København.  Hans Peter Hagens er aktuel med en bog om Torvehallerne, hvor han beskriver den lange vej fra idé til virkelighed.  Samtidig får vi et indblik i, hvilke andre torvehaller over hele verden som var inspirationen til hallerne på Israels Plads.    Små stadepladser   " En torvehal er ikke en samling af traditionelle butikker. Det er små stadepladser, hvor små, selvstændige erhvervsdrivende sælger deres varer.  Det må gerne være en kombination af et indendørs område, hvor der er krav til både vand og strøm og et udendørs område, hvor man kan sælge årstidens grøntsager. Netop den kombination er lykkedes godt med Torvehallerne," mener Hans Peter Hagens, der sagtens kan forestille sig, at flere byer tager idéen om en torvehal til sig.  " Vi skal ikke længere end til Sverige, hvor vi finder de såkaldte ' Saluhaller' i mindre byer som Lund og Uppsala. I Nordsjælland tænker jeg, at der er god basis for en lokal torvehal i både Hillerød og Frederikssund, men der er også gode muligheder mange andre steder. Torvehaller skal ligge centralt i byrummet, og de vil tiltrække nye butikker som nøglebarer, restauranter og butikker med for eksempel køkkenudstyr. En lokal torvehal skal både have et overdækket område og et område i det fri til sæsonens råvarer," siger Hagens.  En torvehal skal også binde de lokale leverandører sammen: " Det skulle være et sted, hvor Nordsjællands bedste fødevareproducenter sammen afsætter deres produkter direkte til forbrugerne, hvor der er kort vej fra jord til bord," siger Hans Peter Hagens, der glæder sig over, at der er kommet så mange lokale producenter af fødevarer.  " Vi har torvehaller overalt i verden, så hvorfor ikke udvikle det endnu mere herhjemme," spørger han.    Ambassadør for landet   I virkeligheden er torvehaller ambassadører for landdistrikterne.  " Torvehallerne sætter landdistrikterne i spil, fordi de er ambassadører for alt det gode, som lokale producenter kan komme med. Her kan man købe lokale råvarer som æbler, svampe og vilde bær. Det kan blive en fin forretning. På det gamle Grønttorv i København var der nok 1.000 handlende, og vi skal prøve at genopfinde de her lokale markedspladser overalt i Danmark igen," mener Hans Peter Hagens.  Når du nu kigger på Torvehallerne på Israels Plads i dag -er der så noget, du ville have gjort anderledes? " Nej, egentlig ikke, men i mit forslag var der langt flere Platan-træer på pladsen, end der er kommet. Det bør der rettes op på. Men grundlæggende er det blevet, som jeg havde forestillet mig det. Jeg kommer tit og handler, og jeg er specielt glad for de stadeholdere, der sælger frisk fisk, oliven, ost og grønt. Det er den oprindelige tanke med en torvehal, at der sælges friske, lokale råvarer direkte til forbrugerne," siger han.    En kamp   Der skulle hele 14 års kamp til, for at Torvehallerne overhovedet blev til noget.  " Vi var oppe mod stærke kræfter, der hellere så en slags butikscenter og som argumenterede for, at Torvehallerne aldrig nogensinde ville kunne løbe rundt økonomisk. Nu kan man jo se, at Torvehallerne i den grad er økonomisk bæredygtig. Jeg er stolt af, at der i dag er 70 forretningsdrivende på venteliste til at få en stadeplads," siger Hans Peter Hagens.  Torvehallerne har lige så mange besøgende som Tivoli Hans Peter Hagens.    FAKTA     ISRAELS PLADS   Torvehallerne ligger på Isra-? els Plads, der en plads mellem Frederiksborggade, Rømersgade, Vendersgade og Linnésgade tæt ved Nørreport Station i Indre By i København. Israels Plads fik sit navn som en gestus over for staten Israel i 1968, mindre end et år efter besættelsen af bl. a. Gaza og Vestbredden.  Pladsen fungerede frem til 1958? som Københavns grønttorv.  Senere flyttede grønttorvet til Valby, men der var stadig mange frugt-og grøntboder på stedet, ligesom også Københavns Loppetorv holdt til her.  Fra 2009 til 2011 blev pladsen? renoveret for ca. 60 mio. kr.  finansieret af Oticon Fonden og Københavns Kommune.  VOERVADSBRO -Torvehallen i Voervadsbro flytter snart til Sdr. Vissing. Inge Kunz, der har drevet Torvehallen i fire år, vil gerne samle alle sine forretninger under ét tag, og da hun ud over Torvehallen driver Toften Bed &amp; Breakfast i Sdr. Vissing, bliver det her, at Torvehallen får sin nye placering.  Butikken i Voervadsbro lukker 26. maj, og derefter går der et par uger med flytning og forberedelser, inden Torvehallen genåbner 9. juni i sin nye skikkelse med adresse på Toftegårdsvej 2 i Sdr. Vissing.  Åbningsdagen og den nye butik fejres ved at holde en stor markedsdag på stedet.  Inge Kunz åbnede Torvehallen i Voervadsbro i maj 2009 ved et samarbejde med Det Lille Røgeri.  Det var nærliggende, da hallen er placeret lige bag røgeriet.  Konceptet går ud på, at lokale fødevareproducenter og kunsthåndværkere kan få deres varer solgt i Torvehallen.  Flere af leverandørerne har deres egne gårdbutikker, hvor de sælger kød, æg, grøntsager og meget andet, men de bruger Torvehallen flittigt som salgssted, da ideen med at samle mange fødevareproducenter under samme tag har vist sig at fungere rigtig godt.  -Det er det samme koncept, jeg tager med til Sdr.  Vissing, og alle de faste leverandører fortsætter, understreger Inge Kunz.    Sparer tid og kræfter   Det er flere årsager til flytningen.  Ikke mindst er der nogle praktiske grunde.  -Det går godt med Toften Bed &amp; Breakfast, så det tager efterhånden mere og mere af min tid. Jeg kan bedre udnytte min tid og mine kræfter, hvis jeg samler mine aktiviteter på ét sted. Desuden kommer Torvehallen til at ligge godt i Sdr. Vissing. Butikken skal indrettes i halvdelen af den gamle festsal, der hører til Toften. Her er der masser af plads og godt med lys og varme, og det er en meget synlig beliggenhed.  Torvehallen har også ligget godt i Voervadsbro -ingen tvivl om det -og vi fortsætter det gode samarbejde med Det Lille Røgeri, siger Inge Kunz.  Hun oplyser, at det fortsatte samarbejde med Det Lille Røgeri blandt andet viser sig ved, at man kan bestille varer i torvehallen og derefter få varerne udleveret i Det Lille Røgeri i røgeriets åbningstid.  ARBEJDSFORHOLD: » Fair trade.  Fair arbejdsforhold? « stod der på banneret, da Danmarks Socialdemokratiske Ungdoms City-afdeling mandag ved fyraftenstid tog opstilling ved Torvehallerne.  Ifølge DSU'erne har ingen af butikkerne i Torvehallerne overenskomst.  » Samtidig har vi beretninger fra flere af butikkerne om arbejdsforhold, som indebærer lavere løn end overenskomst niveauet, mangel på kontrakter og ustabile mødetider, « siger Nilly Taheri fra DSU City.  Udover banner-aktionen var DSU'erne sammen med unge fra 3F Ungdom opg HK Ungdom rundt hos butikkerne i Torvehallerne med roser og kærlighedsbreve med ordlyden: » Vi elsker Torvehallerne.  Vi ville bare ønske, at der var fair arbejdsforhold for medarbejderne.  « .    Intet massivt ønske   Administrerende direktør i Jeudan, der ejer Torvehallerne, Per Hallgren understreger over for avisen.dk, at det ikke er muligt at lave en fælles overenskomst for butikkerne.  » Med så mange lejere vil jeg ikke afvise, at der har været et enkelt eller to forhold, som ikke er i orden. Men vi har ikke kendskab til, at der skulle være almindelig utilfredshed med arbejdsforholdene, « siger han til avisen.dk.  Ifølge Jeudans egen rundspørge blandt butikkerne følger de fleste overenskomsternes niveau, og der har ikke været noget massivt ønske fra ansatte om at indgå overenskomster, fremgår det af avisen.dk.  HILLERØD: Stod det til forvaltningen i Hillerød Kommune og ikke til et politisk flertal i byrådet, kommer der ikke torvehaller i et fremtidigt Hillerød Storcenter.  Tre gange har forvaltningen indstillet til politikerne i Økonomiudvalget at give afslag til M. Goldschmidt Holdings (MGH) ønske om 2000 m2 torvehaller i Hillerød Storcenter efter inspiration fra torvehallerne på Israels Plads i København.  På onsdag er sagen atter for, og atter er anbefalingen et afslag. Men det påvirker ikke borgmester Dorte Meldgaard (K).  -Lige så mange gange, de har sagt nej, har jeg sagt ja.  Lige så mærkeligt det ville være, at de ændrede holdning, lige så mærkeligt ville det være, hvis jeg gjorde det, siger hun.  21. august sidste år besluttede politikerne at udskyde sagen for at få eksterne konsulenter til at belyse dels, om man juridisk kan undgå at torvehaller udvikler sig til en dagligvarebutik og dels, hvad konsekvensen vil være for handelen bymidten.  11. december forelå rapportenerne, men politikerne udskød atter sagen for at give MGH tid til at kommentere rapporterne.  Og det er eksperternes svar i rapporterne, borgmesteren henviser til.  -»Ja«, vi kan komme uden om at torvehaller bliver konverteret til én stor dagligvarebutik.  Og påvirkningen (af handlen i bymidten -red.) vil være begrænset, undtagen på specialvarerne, hvor de godt kan være større. Jeg mener stadigvæk, at jeg kan sige ja, siger Dorte Meldgaard.  Ifølge Cowi risikerer specialdagligvarebutikkerne i bykernen en nedgang i omsætningen på 20-25 procent, mens torvehaller på Møllebrogrunden vil få begrænsede konsekvenser for detailhandlen i almindelighed i bykernen.  Forvaltningen gør politikerne opmærksom på, at torvehaller placeret i bymidten i stedet vil være en fordel.    Frygt for dagligvarebutik   mod torvehallerne. For at sikre, at torvehaller ikke senere omdannes til dagligvarebutikker, lød det i den juridiske vurdering fra advokat Jens Flensborg, at torvehaller skal udformes som selvstændige butikker med egen indgang, kasse og faste vægge i mellem. Ifølge forvaltningen betyder en fast væg en egentlig væg, som er forbundet til loft.  Imidlertid betragter den MGH's skitse i ansøgning som ét stort rum med boder i, og det vil ikke hindre, at det senere laves om til én stor dagligvarebutik, mener forvaltningen.  Dertil kommer konkurrencen med butikkerne i bymidten.  »Hillerød Kommune har i hele forløbet fastholdt, at der ikke skal være dagligvarer i centeret, da det medvirker til at centeret får en mere lokal profil, hvilket igen medfører til en større konkurrence med den eksisterende bykerne. En imødekommelse af torvehal vil åbne op for dagligvarer i centeret,« skriver forvaltningen og tilføjer: »Torvehandel vil både indføre dagligvarer i centeret (dog i form af specialdagligvarer) og flere små butiksenheder.  Vurderingen er, at dette vil trække centeret længere væk fra det oprindelige koncept, og over mod et traditionelt butikscenter.  På den baggrund anbefaler forvaltningen, at der gives afslag på anmodningen om torvehaller i Hillerød Storcenter.  VIG: På et værksted i Vig er der fuld gang i malerarbejdet på de byggematerialer, der skal bruges i den kommende Vig Torvehal på Peterspladsen.  Pensionister og andre, der har tid i dagtimerne, er inde i tørvejr i sving med at hvid-male otte kilometer beklædningsbrædder, der skal danne det indvendige loft i torvehallen.  -Det er meget nemmere at male brædderne inden døre og nede på jorden, inden de er sat op, siger Jørgen Preuss fra Vig -Fremtidens Familieby, der står bag Vig Torvehal.  Der skal også males spær, som bliver synlige i den kommende torvehals smukke, orientalsk inspirerede loftkonstruktion.  Spær og beklædningsbrædder sættes op i marts, når malerarbejdet er afsluttet.  Pinselørdag er der planlagt indvielse af torvehallen.  -Så har vi givet os selv tilstrækkelig lang tid til at nå at blive helt færdige til indvielsen. Det er jo frivillig arbejdskraft, så det går ikke altid helt så hurtigt som planlagt, siger Jørgen Preuss.  I øjeblikket er der lagt en plastik-dug ud over trækonstruktionen for at beskytte den mod det våde vintervejr.  Det har virket godt, træværket er helt tørt, oplyser foreningen.  Formålet med torvehallen er, at Vigs lokalbefolkning og resten af Odsherred skal kunne bruge den til forskellige formål som marked for mikro-producenter, danse-arrangementer, kunstudstillinger, kokke-events, teater, aktiviteter leveret af skole, bibliotek, børnehaver og foreninger.  VIG: Frivillige kræfter arbejder på højtryk for at nå at blive færdige med at bygge og male Vig Torvehal til indvielsen pinselørdag.  I weekenden blev der taget et ordentligt hug på byggeriet -Vig Torvehal begynder at tage form som et moderne, pagode-formet markeds-tempel på Peterspladsen.  Arbejds-sjakket på taget monterede de synlige loftsbrædder, og holdet nede på jorden tilskar brædderne i rette vinkler og mål.  I løbet af vinteren har frivillige haft travlt med penslerne i en lade og hvidmalet otte kilometer beklædningsbrædder og spær.  Der mangler dog stadig at blive malet en del indvendigt træværk, blandt andet de bærende, runde stolper, som fik første lag maling i weekenden.  Pinselørdag -et år efter bygge-start -er der indvielsesfest.  Vig Handelsforening inviterer til morgenbord kl. 8.30, og kl. 10 vil den nybyggede torvehal blive indviet og taget i brug af handlende med boder.  THY-HANNÆS: Muslinger, ost, is, bær, urter og øl.  Det er blot nogle af de lokale fødevarer, der skal give appetit på Thy, når Thy Turistforening med sine samarbejdspartnere rykker ind i centrum af København og etablerer en ny form for markedsføringsplatform.  Efter planen sker det om få måneder.  Turistchef Ole Riis har netop været i hovedstaden for at forhandle med direktøren for det ejendomsselskab, der driver Københavns Torvehaller på Israels Plads, og beskeden var klar: -I står rigtig stærkt, og det er bestemt jer, vi vil kigge på, når der bliver en ledig stand, der passer til den profil, I har.  Thy i Torvehallerne er det næste store projekt, som Thy Turistforening er ved at køre i stilling -som en opfølgning på Thy på Strøget (2012) og Thy-Mors på Rådhuspladsen (2014).  4,1 million mennesker besøger hvert år Torvehallerne, hvor kunderne kan købe på højt forædlede fødevarer og andre lækkerier.  " Thy" i Torvehallerne har sit eget unikke koncept.  Frontdisken er således reserveret til smagsprøver, der knyttes til bestemte producenter, der skiftes til at bemande standen. Samtidig vil kunderne kunne købe tilsvarende friske fødevarer såsom fersk fisk, østers, kød eller ost hos forhandlere af disse typer produkter andre steder i København -helst fra stande i Torvehallerne.  Smagsprøver og salg af lokale produkter kobles sammen med fortællingen om Thy og salg af særlige oplevelser, der knytter sig til produkterne.  For eksempel vil Vilsund Blue tage turister med på fiskeri af linemuslinger i Limfjorden og lystfiskere inviteres på heldagstur med en kutter til Det Gule Rev i Skagerrak.  -Det vigtigste mål med standen er at få spredt kendskabet til Thy, siger Henning Holm, der er formand for Thy Turistforening.  Han henviser til, at folk gerne rejser til Frankrig for at besøge et vindistrikt, fordi de elsker historien om tilblivelsen af den gode rødvin.  Læsø har fået mange turister på grund af fortællingen om saltet.  Ole Riis uddyber: -Alle egne markedsfører sig med deres specialiteter, og interessen for produkter og deres oprindelse er ikke toppet endnu.  Thy Turistforening har allerede tilsagn fra en række samarbejdspartnere om at være med i det nye markedsføringsfremstød, men endnu flere af de 300 medlemmer har mulighed for at koble sig på, når planen skal realiseres.  -Producenter og udbydere af oplevelser må gerne henvende sig, hvis de er interesserede, siger Ole Riis.  Cykelruter i Nationalpark Thy og overnatningssteder er andre eksempler på, hvad der kan markedsføres fra standen.  Når der gives grønt lys fra Torvehallerne, indbydes også til et møde, hvor ideer kan folde sig ud.  I virksomheden " Thy" ansættes i første omgang en tovholder, og derudover ansættes fem deltidshjælpere, så åbningstiden er dækket ind -og ellers vil samarbejdspartnere og frivillige på skift bemande standen.  -Vi har allerede kontakt til thyboer i København, der gerne vil være med, siger Ole Riis.  Thy Turistforening har kunnet reservere penge til projekt " Thy" i Torvehallerne, idet regnskabet i såvel 2013 som 2014 har vist et overskud på over 300.000 kroner.  Huslejen er 15.000 kroner pr. måned, og derudover regnes der med penge til etablering af en stand, der ser ud som en stor sættekasse.  Der vil også være kølemontrer og varmeplader, der sættes frem efter behov.  I samarbejde med Revision Limfjord er der lavet et budget for projektet, hvilket fremgår af den forretningsplan, som bestyrelsen har udarbejdet og som er fremlagt for direktøren i Københavns Torvehaller.  -Nu har vi gjort vores forarbejde.  Vi er inde i varmen, og så er det et spørgsmål om tid. Er vi heldige, så er vi derovre til efteråret, siger Henning Holm.  Vejlenserne skal til at lære at sige Tuntataki og Albacora.  Eller De Storsindede, hvis man er rigtig sulten.  For midt i marts genåbner bar'sushi i Torvehallerne.  Indehaveren af den japanske diner og take away bar, der tidligere havde til huse på Nørretorv, har lavet en aftale med indehaverne af Torvehallerne, Steen Jacobsen og Terje Thesbjerg, om at få konceptet tilbage i Vejle - et koncept, der startede i 2005 i Odense, bredte sig til Svendborg, Kolding og Frederiksberg, og nu er kommet for at blive i byen.  Og ifølge Jacobsen og Thesbjerg er rammerne sat for den helt rigtige location.    Åbent køkken   Her bliver plads til godt 30 spisende gæster, enten ved borde eller baren, hvor gæsterne kan følge med i alt, hvad der sker, når kokkene tryller i det åbne køkken.  -Vi har været i dialog med indehaveren af bar ´ sushi i over et år og glæder os over, at locationen på Kirketorvet er på plads, siger Terje Thesbjerg.  Ifølge Thesbjerg betyder samarbejdet med bar ´ sushi, at man kan tilbyde sine over 100.000 årligt besøgende nye smagsoplevelser i en klasse for sig.  Torvehallerne bliver det andet konferencehotel i Danmark, der kan tilbyde hotel-og konferencegæster japanske specialiteter.  Det andet hotel er Tivoli Kongres i København, der huser Sticks ´ n ´ Sushi.    Uhøjtidelig oplevelse   Det overordnede ansvar i Vejle har Nicklas Ditlevsen, der har gennemført et såkaldt bar'sushis trainee-forløb og senest været souschef hos bar ´ sushi i Odense.  Han serverer klassisk sushi men freestyler også gerne og kreerer helt nye og spændende smagsindtryk, hvis gæsterne ønsker det. Men da det japanske køkken er utrolig varieret, serveres der lidt af hvert og næsten det hele - salater, supper, hot fra wok og japas, småretter, der æstetisk er gennemarbejdet til punkt og prikke.  -Både for Torvehallerne og bar'sushi er det helt afgørende, at der kan tilbydes en unik men også uhøjtidelig madoplevelse. At alle har lyst til at komme her. Så her er højt til loftet og atmosfæren afslappet, siger Terje Thesbjerg.  Hvis alt går efter planen med renoveringen af de nye lokaler, forventes bar'sushi som nævnt at åbne medio marts på Kirketorvet.  Vores kok free styler gerne og kreerer helt nye smagsindtryk TERJE THESBJERG, INDEHAVER AF TORVEHALLERNE.  HILLERØD: Torvehaller i et kommende Hillerød Storcenter på Møllebrogrunden kan sikres mod senere at blive til dagligvarebutikker.  Det vurderer to advokater, der hver har udarbejdet en juridisk vurdering for henholdsvis Hillerød Kommune og M. Goldschmidt Holding (MGH).  Således skriver MGH's erhvervsadvokat Gorrissen Federspiel om kommunens advokat Jens Flensborg fra Advokatfirmaet Energi &amp; Miljø: »Jens Flensborg og vi er således enige i, at det i lokalplanen ret enkelt kan sikres, at torvehallen ikke senere kan konverteres til én større dagligvarebutik (supermarked).  «.    Faste vægge   Der er visse betingelser, der skal til, men dem er MGH parat til at opfylde, skriver MGH i et brev til politikerne i Økonomiudvalget i Hillerød.  Økonomiudvalget forventes at træffe beslutning 22. januar om, hvorvidt kommunen vil give tilladelse til torvehaller eller ej.  Sagen er nemlig blevet udsat fra december, hvor kommunens forvaltning bad politikerne om tage stilling til MGH's ønske om at få lov til at opføre de 2000 m2 torvehaller i et kommende Hillerød Storcenter. Forvaltningen anbefalede et nej, dels fordi en rapport, som kommunen havde bestilt hos COWI, vurderede at specialbutikker i Hillerød ville opleve en nedgang på 20-25 procent i omsætningen som følge af torvehaller på Møllebrogrunden, og dels fordi boderne ikke kunne indrettes fleksibelt, hvis man skulle sikre dem mod på sigt at blive til dagligvarebutikker.  Jens Flensborg vurderede dog, at det vil være juridisk muligt at sikre torvehaller mod, at de senere bliver lavet om til en stor dagligvarebutik, hvis torvehallerne udformes som mindre selvstændige butikker med faste vægge. Og det er Gorrissen Federspiel enig i. Erhvervsadvokaten nævner retningslinjer, som torvehallerne skal indordne sig under, og det er MGH parat til.  Til Økonomiudvalget skriver MGH derfor blandt andet, at hver butiksenhed i torvehallerne vil blive afgrænset som en selvstændig butik med fast fysisk adskillelse, at hver butiksenhed vil have hver deres betalingskasse, så en vare i én torvehalsbutik ikke kan betales i en anden, at hver butiksenhed kan lukkes selvstændigt med gitter mod fællesområdet og de øvrige butikker i centret, og at der ikke vil være fri adgang fra den ene butiks salgsareal til den anden.  rich.  Vejle: I samarbejde med Vejle Food Festival står Jacobsen Spisehus 21. september klar til at servere tarteletter ad libitum med et glas skummende øl til.  Arrangementet finder sted i Torvehallerne, og gæsterne vil her blive her underholdt af Jørgen de Mylius og lokale discjockeys.  Jørgen De Mylius vil optræde med sit kendte "Eldorado"- show.  - Da vi til dagligt serverer luksustarteletter, så vi det som en kærkommen mulighed at indgå et samarbejde med Vejle Food Festival og lave en festival, siger Terje Thesbjerg, direktør i Torvehallerne.  Ifølge Terje Thesbjerg serveres tarteletterne med tre forskellige slags fyld; klassisk høns og asparges, skinke og ærter samt mørbrad á la crème.  - Så jeg tør godt love, at der bliver tale om en smagsoplevelse af de bedre, siger Terje Thesbjerg.    Fakta   Tarteletter er en betegnelse, som stammer fra det franske ord tartelette, som betyder "lille tærte". I Frankrig tilberedes disse typisk med frugter og lignende og anvendes til desserter eller som mellemmåltider.I Danmark er forskellige former for kødfyld mere udbredt, og de klassiske varianter på tarteletfyld er:  Kylling eller hamburgerryg med stuvede ærter og gulerødder.  Høns i asparges.  Rejer i asparges.  Odense var først til at lave tarteletfestival, hvilket løb af stablen første gang i 2010. Her bliver den sprøde butterdejsskal hyldet af 1.700 glade festgæster årligt, som konsumerer mere end 13.000 tarteletter.    Billetsalget   Rasmus Simmelkjær, Vejle Food Festival, siger, at godt halvdelen af de 300 billetter er solgt.  - Aftenen er både en musikalsk og en kulinarisk oplevelse. Blandt andet skal vi have fundet ud af, hvem der hurtigst kan spise tre tarteletter, siger Rasmus Simmelkjær, der tilføjer, at idéen bag Vejle Tarteletfestival er ønsket om at skabe en fest, hvor der er plads til mangfoldighed og én gang for alle hylde den sprøde, lækre tartelet, der også går under navnet "jyske cupcakes", siger han.  Dørene åbnes klokken 17. Fra klokken 18 til klokken 20 serveres der tarteletter, og herefter begynder de musikalske festligheder.  Billetten til Tarteletfestivalen kan købes i receptionen i Torvehallerne eller på ticketmaster.dk.  Prisen til arrangementet er 300 kroner og inkluderer tarteletter ad libitum, en kold øl og underholdning.  HILLERØD: Byrådsmødet begyndte klokken 18.30. Klokken 20.06 havde det smallest mulige flertal i byrådet stemt for M. Goldschmidt Holding A/ S' (MGH) ønske om at bygge torvehaller i det kommende Hillerød Storcenter på Møllebrogrunden.  Sagen om torvehaller varede dermed næsten halvanden time, når man ser bort fra enkelte ikke-debaterede dagsordenspunkter inden.  Torvehalsdebatten begyndte allerede under byrådets start ved spørgetiden, hvor formand for Hillerød Shopping Mads Pheiffer, formand for Hillerød Bys Lokalråd Marianne Løvdal, Ole Petersen -kendt som Foto-Ole og en anden privatperson stillede kritiske spørgsmål til politikerne om torvehallerne.  De var repræsentanter for et udsædvanligt stort fremmøde. Normalt er der kun en håndfuld tilhørere til byrådsmøderne. I aftes var der knap 50, og de fleste gik, da beslutningen var truffet om torvehallerne.  14 af de 27 byrødder stemte for, 13 stemte imod. Afstemningen afspejlede fuldstændig partiernes tilkendegivelser i økonomiudvalget en uge tidligere, hvor udvalget valgte at udskyde den endelige beslutning til byrådsmødet.  Dermed valgte ingen menige byrådsmedlemmer at stemme mod partilinjen.  Venstre, Konservative, Liberal Alliance og Radikale stemte for torvehallerne, der skal bygges efter inspiration fra dem på Israels Plads. Socialdemokraterne, SF, Fælleslisten og Dansk Folkeparti stemte imod.    Vækst   Venstres Klaus Markussen sagde: -Venstres politik for vores kommende storcenter er krystalklar. Forud for kommunalvalget, under valgkampen og her efter valget, har Venstres gruppe tydeligt sagt, at torvehaller i det kommende center kan accepteres, hvis det kan sikres, at torvehallerne ikke kan ændres til traditionelle dagligvarebutikker. Den afklaring er nu på plads og derfor vil Venstre ikke modsætte sig ønsket om torvehaller.  Viceborgmester Kirsten Jensen (S) sagde: -For det første ønsker vi et center med regional tiltrækningskraft; store varer i store butikker, som der ikke er plads til andre steder. For det andet ønsker vi ikke dagligvarer og et center præget af mange små butikker. Det har byrådet med store flertal slået fast flere gange. Vi har været meget beslutsomme.  Hvorfor? Fordi vi på én gang planlægger for det nye og for det, der allerede er her. Vi har et gågadesystem med et stort almindeligt indkøbscenter. Vi skal ikke have endnu et Slotsarkaderne eller et nyt Fields.  Dagligvarer i en torvehal er dagligvarer, og en torvehal er mange små butikker.  Mette Thiesen (K) sagde: -Vi tror på, at det kan skabe den vækst, som gør, at Hillerød kan udvikle sig.  Peter Lennø (DF) sagde: -Det er nok det snævreste mulige flertal, som kan mønstres. Der bliver sagt, at vi skal lytte til borgerne. Det har 13 gjort. Kæden hopper af, når man sammenligner med Israels Plads, der ligger 200 meter fra Nørreport Station og der derfor er et naturligt kundegrundlag.  Torvehaller i Hillerød er mest oplagt på Torvet. Der er 71 tomme forretninger i Hillerød. Ønsker man det forhøjet, spurgte han.    Skuespil   Tue Tortzen (Fælleslisten) sagde: -Det er et mærkværdigt skuespil, der har været. For i sommer før valgkampen gik i gang var man i Venstre positiv indstillet for dagligvarer. Nu er man tilhænger af torvehaller, men ikke dagligvarer. Der hang et Venstre-banner på Møllebrogrunden.  Man er nok bedre venner, end os andre, sagde han.  Han gjorde opmærksom på, at byrådes ønske om undersøgelser i sagen udskød beslutningen til efter valget.  -Havde partierne meldt ærligt ud inden valget, havde vi fået et helt andet valgresultat en det, det er end med, mente han.  Rikke Macholm (SF) sagde: -Vi siger nej til torvehaller og til butikscentret i den udformning, det er nu. Det har vi sagt hele tiden. Byrådet har skiftet mening. Sporene fra Frederikssund og Slagelse skræmmer. Hvad skal butikkerne handle med? Vil det lykkes at have butikker uden de varer, man har i bymidten? Det tvivler jeg på.    Discountbølge   Christina Thorholm (R) sagde: -Med torvehaller, mener vi, at Hillerød får en attraktion med noget, der ikke ligner noget i nærheden. Vi mener, vi får et modtræk til den discountbølge, der har drevet hen over landet. Men det er vigtigt også at have ambitioner for bymidten.  Jonathan Nielsen (LA) sagde: -I Liberal Alliances optik, der er solidt fæstet i de neutrale rapporter, der har været forelagt byrådet, er der ingen grund til frygt. I dag er en glædens dag, hvor vi har mulighed for at sige ja tak til dem, der vil lægge en mængde nye arbejdspladser på den knoldede Møllebrogrund og samtidig sætte rammerne for en stærk vision, der sikrer udvikling, og ikke afvikling, af vores fine, gamle bykerne.    Vækstpakke   Venstre stillede som i økonomiudvalget forslag om en vækstpakke for bymidten.  Den fik støtte af DF og LA og dermed ikke vedtaget.  Det blev derimod, ligeledes som i økonomiudvalget, Socialdemokraternes forslag om at byrådet beder forvaltningen om at forelægge en plan for mere liv i bymidten, ud fra byrådes vision om samme, vedtaget i budgetforliget.  Dette stemte K, SF, Fælleslisten og S for, og forslaget blev vedtaget.  rich.  I over ti år ventede københavnerne på, at Israels Plads skulle forvandles til et mekka af mad, et orgie i grønt, ja et sandt slaraffenland for gode råvarer og stort marked for fødevarer, som vi kender dem fra en række byer i Frankrig, Tyskland og Italien.  Torvehallerne har været en stor gevinst for hovedstaden og den indre by. Kunder og gæster er strømmet til siden åbningen i september for tre år siden. Der er over 60 forskellige stader med alt fra luksus-og gourmet-prægede produkter inden for vin, fisk, svine-og oksekød over grønt og frugt fra indog udland til udendørs cavabar, fastfood-steder og kaffebarer med servering af vin og øl.  Torvehallerne er i stigende grad blevet et mødested i stedet for et rigtigt fødevare-og madmarked. Men nu skal hallerne tilbage på sit oprindelige fødevarepolitiske spor. Torvehallerne skal skrue ned for alkoholen, mener Jeudan, som driver og ejer stedet.  Ambitionen er, at Torvehallerne fremover ikke kun skal være Københavns bedste og mest alsidige madmarked, men også et udviklingssted for de nyeste ideer inden for fødevare-og detailkoncepter i Danmark.  »Vi kan se, at vi har behov for at ændre lidt i opsætningen af Torvehallerne. Vi har brug for flere fødevare-og detailkoncepter. Der er kommet lidt for mange udskænknings-og serveringssteder med vin og øl, hvor stedet ligger der på grund af serveringen. Fremover vil vi gerne nå til, at folk skal kunne komme og smage produkter inden for de nye trends ved siden af almindelige produkter som bl. a.  frugt og grønt. Hvis kunderne synes om de nye madvarer, de spiser, kan de købe råvarerne og eksperimentere med dem i madlavningen derhjemme,« siger administrerende direktør Per W. Hallgren fra Jeudan.    Ny chef i spidsen for ændring   Som led i gennemførelsen af den nye, fremtidige strategi for Torvehallerne fyrer Jeudan den nuværende torvehalschef, Jeppe Ulrich.  Han bliver udskiftet med Niels Lønborg Brandt som ny konceptdirektør. Den nye mand er tidligere torvehalschef og har stået bag udviklingen og åbningen af Torvehallerne i 2011. Niels Lønborg Brandt har et langt CV med flere end 20 års erfaring i fødevarebranchen, bl. a. fire år som direktør for Løgismose. Han har de seneste to år været involveret i internationale markedsprojekter.  »Fødevarer skal være det bærende i Torvehallerne.  Det var jo også det, vi fra starten ville med Torvehallerne, nemlig at skabe det nye sted, hvor de nye ting dukkede op inden for fødevarer og retter. Men i den seneste tid er de ting trådt lidt i baggrunden, og det skal igen mere frem,« siger Jeudan-direk tøren.    Samarbejde med fransk ekspert   Per W. Hallgren fortæller, at de ambitiøse mål for Torvehallerne kræver samarbejde med erfarne danske og internationale eksperter inden for markedspladser, såvel nationalt som internationalt. Til at løfte opgaven bliver der etableret et advisory board, og Torvehallerne indleder et samarbejde med franske Groupe Geraud, der er en kendt virksomhed inden for udvikling af markeder internationalt i både privat og offentligt regi. Groupe Geraud har drevet udendørsmarkeder, især i Frankrig, England og USA, i mere end 150 år.  Groupe Geraud er Frankrigs største aktør inden for detailmarkederne, producentmarkeder, kvægmarkeder og messer af alle slags.  Virksomheden, der står i spidsen for flere end 1.300 ugentlige markedsdage i Europa, har over 300 kontrakter med byer om at lede 600 markeder, bl. a. et kæmpemarked i Bordeaux. Smagen og duften af franske produkter skal også være med til at præge Torvehallerne.  »Vores mål er at få nogle franske stadeholdere til Torvehallerne. Det skal ikke være permanent, men én til to uger ad gangen,« siger Per W. Hallgren.  bso@berlingske.dk   HILLERØD: Institut for Center-Planlægnings ( ICP) forslag til at sikre en torvehal i Hillerød Storcenter mod at udvikle sig til supermarked får ikke forvaltningen i Hillerød til at ændre holdning.  Omtrent samtidig med, at forvaltningen fredag offentliggjorde dens anbefaling til politikerne om et nej til torvehaller, sendte M. Goldschmidt Holding den vurdering, den havde bedt ICP udføre, til byrådspolitikere og forvaltning.  Som tidligere beskrevet i Frederiksborg Amts Avis, vurderer ICP, at Hillerød Kommune kan anvende lignende formuleringer, som Københavns Kommune har brugt i sin lokalplan for torvehallerne på Israels Plads.  I den lokalplan skriver København, at området fastlægges til torvehandel med overvejende fødevarer samt blomster, dels fra åbne stader, dels fra overdækkede torvehaller. Desuden skriver København, at arealet af den enkelte butiksenhed ikke må overstige 120 kvadratmeter.  ICP vurderer, at Hillerød kan bruge samme vurderinger i forbindelse med at sikre, at der ikke etableres egentlige, større dagligvarebutikker i Hillerød Storcenter.  -Man er bekymret for butikker på 1000 kvadratmeter eller større. På den måde, de har lavet det i Københavns Kommune, har de lagt låg på. 120 kvadratmeter er det største, og interessen for at lave traditionelle butikker i det format er nok ikkeeksisterende, siger administrerende direktør i ICP Per Nyborg.  Forvaltningen er uenig Direktør for Økonomi og Teknik i Hillerød Kommune Lars Mørk er uenig.  -ICP's vurderinger har ikke fået forvaltningen til at ændre opfattelse. Vi er ikke enige med dem. Man kan ikke på den måde, det er nævnt i notatet, hindre, at det kan udvikle sig til et supermarked, siger Lars Mørk.  -Hvis vi gør det samme her, mener vi, at en ny ejer vil kunne opgradere det til et supermarked, det er der ingen garanti mod, uddyber han.  Ønsker økonomiudvalget på dets møde i dag alligevel at give tilladelse til torvehal, anviser forvaltningen, hvordan det kan gøres.  -Vores opfattelse er, at hvis man skal kunne styre det her, er man nødt til at udlægge det som små butikker på 20-30 kvadratmeter, siger Lars Mørk.  Nærmere bestemt foreslår forvaltningen, at man så i lokalplanen fastlægger, hvordan indretningen af torvehallen skal være med en klar adskillelse af dagligvarer og udvalgsvarer.  Det betyder, at der skal udlægges et samlet og afgrænset areal til dagligvarer, hvor der kan etableres mindre og selvstændige dagligvarebutikker i størrelser på for eksempel 20-30 kvadratmeter.  Butikkerne får dermed en mere permanent karakter for den del, der har anvendelse som dagligvarebutik.  På den måde, mener forvaltningen, at man bedst muligt sikrer, at torvehallen med dagligvarer fastholdes som torvehal fremadrettet.  rich Læs mere side 3.  DET FYGER med beskyldninger om en drømmende arkitekt, der bygger drivhuse til fødevarer. Her er det afgørende at spørge, hvorfor Torvehallerne opvarmes til omkring stuetemperatur med varmeblæsere, grundet Torvehallernes ansatte og takeawayernes mange kunder, som helst skal kunne sidde uden overtøj.  I STEDET for at folk anklager undertegnede for ikke at ville tegne solafskærmning, så kunne Jeudan måske bringe vores to konkrete løsningsforslag i spil - som burde have været realiseret langt hurtigere, da solproblematikken har været drøftet siden byggefasen i 2011 og vi har stået klar som sagens rådgivere i den sammenhæng - om ønsket af bygherren.  Samtidigmed- og det er vigtigt - at kommunens krav/regler om, at Torvehallerne kun må opvarmes til 15 grader, overholdes - det sidste af den naturlige grund, at torvehaller ikke må være for varme grundet fødevarerne samt af miljøhensyn - når kravet i lokalplanen har været en let transparent glasstruktur ( til at åbne og lukke på enkel vis) og med zinkhalvtag hen over staderne.  NÅR JEG specifikt skriver stader, har det ikke alene med torvehalsforståelsen at gøre, men også Københavns Kommunes lokalplan, for det bør bemærkes, at førnævnte Cofoco med sine kædebutikker og restaurant ( blandt 10 øvrige) på torvepladsen kalder sine tre stader for butikker i sine beske kommentarer til arkitekten ( Pol. 18.4.).  Hertil har jeg kun at sige, at et stade ikke er en butik, ligesom en torvehal ikke er et butikscenter.  Hvad angår de hidsigt debatterede æstetiske problematikker handler de overordnet om, at Torvehallerne med de massive hvide presenninger ( uden huller og transparens) ikke må tilnærme sig et hermetisk lukket butikscenter/takeawayområde med hver sitbrummende ventilationsanlæg. Torvepladsen skal benytte sine flydende grænser mellem ude og inde - både rumligt og visuelt - og her kan Torvehallernes mange specialdesignede 5 meter brede hejseporte og rytterlys ( som alle kan åbnes om ønsket) regulere temperaturen og binde de overdækkede stader i selve hallerne sammen med de af københavnere både savnede og direkte efterspurgte udendørs stader.  HERTIL kommer den triste kendsgerning, at campingbænkene - som primært er relateret til takeawaystederne - er blevet symbol på det utilstrækkelige udendørs handelsliv med gode og billige hverdagsvarer til enhver pengepungs formåen.  I en torvehal findes der som sagt ikke butikker - den klassiske definition verden over er stader - og her går tingene/salget hurtigt, og der er vind/træk/luft/solstrejf/råben og skrigen/særprægede dufte - gerne 100-vis af små regionale stadepladser, og selvfølgelig også dem med 10 bananer for en 10' er.  Københavns Torvelaugs oprindelige forslag til stadesammensætning anbefalede ved byggestart af Torvehallerne et dragende virvar af udendørs stader med regional frugt &amp; grønt: alle danske æble-, pære-, blomme-og kirsebærsorter, alskens grøntsager, nordiske svampe, skovens, markens og strandens bær, landets forskellige honningtyper, æg med meget mere.  152 stadeholdere fra nær og fjern meldte sig dengang, og de udendørs stader skulle have fordelt sig mellem platantræerne på pladsrummet mellem de 2 overdækkede torvehaller samt i randen rundt om dem.  Torvehallernes arkitektur er jo tænkt som genoplivning af Grønttorvet, som det tog sig ud fra 1889-1958 - derfor er det et betydeligt problem, at to rækker af de platantræer, som skulle have dannet trækroner over de udendørs stader er blevet udeladt. Skal man udråbes som elitær arkitekt/æstet for at påpege den slags manglende omtanke - tænk, hvordan københavnerne ville reagere, hvis det kolossale platantræ på Gråbrødretorv blev fældet til fordel for tilfældige borde/bænke, eller Grønnegårds Teatrets omkransende træer, for slet ikke at tale om Frederiksberg Allés tronende rækker lindetræer.  Det er jo det, som ulykkeligvis er sket på torvepladsen.  Politiken har selv været med til at advokere for nødvendigheden af, at hovedstaden skulle have et ambitiøst torvemarked gennem sin løbende dækning af sagen gennem de sidste 14 år.  HERUNDER gennem avisens store udstilling i Politikens forhal med åbning af fødevareminister Ritt Bjerregaard ( der som en af sine sidste embedshandlinger som den senere overborgmester sikrede Torvehallerne), og det gennemgående tema har været, at københavnerne ikke skulle snydes for en livlig og folkelig torveplads, som kan opleves i de fleste hovedstæder verden over.  Så derfor er det utrolig vigtigt at pointere, at den verserende debat i avisen ikke handler om en elitær arkitekt og hans æstetik, som jeg forsøges hånet for i Politikens netavis m. fl. steder, men om København skal have en torveplads fyldt med landets bedste fødevareproducenter fra hver en afkrog i Danmark.  UDKANTSDANMARK kalder nogen det, men jeg foretrækker at kalde vores særprægede regioner for oplagte leverandører til Torvehallerne i København og siden hen Danmarks andre større byer.  På torvepladsen i København er alternativet nu at give efter og lade de nylige ' stader' med pizzaer ( som området bugner af i forvejen), smørrebrødet, køleskabs-' stader', Arla, wellness-salt, Agnes' famøse kædebutikker med cupcakes, samt Cofocos vidtforgrenede kæder opsluge det liv, som var den oprindelige vision.  Med seneste drejning i sagen gives der desværre indirekte forståelse for sidstnævnte.  Jeg synes torvepladsen i stedet skal opprioritere folkloren og få tyrkergrønthandleren og halalslagteren med, Samsøs kartofler igen, Bornholms kantareller og sild, Læsøs pølser, Lammefjordens gulerødder og asparges, Møns radiser med meget mere.  Det er jo det, byen har fået stillet i udsigt i Torvehallernes præcist definerede lokalplan og kommunens juridisk gældende udbudsvilkår af februar 2006.  Da sidstnævnte erfaringsmæssigt tilmed har et betragteligt udlejningspotentiale for driftsherren, er det jo ikke alene ønskeligt med kommunens, arkitektens øjne, men også med Jeudans.   Jeg synes torvepladsen i stedet skal opprioritere folkloren og få tyrkergrønthandleren, halalslagteren med, Samsøs karto-fler igen, Bornholms kantareller og sild, Læsøs pølser, Lammefjordens gulerødder og asparges, Møns radiser med meget mere.   Den store, kedelige parkeringsplads bag Frederiksberg Rådhus skal omdannes til et nyt handelsmekka - en torvehal med både indvendlige og udvendige stader, hvor f.    HILLERØD: Et flertal af politikerne i Hillerød Kommunes økonomiudvalg stemte onsdag formiddag for torvehaller i M. Goldschmidt Holdings kommende Hillerød Storcenter på Møllebrogrunden.  Men samtidig besluttede udvalgets ni politikere enstemmigt, at sagen skal for ved næste byrådsmøde onsdag den 29. januar, hvor den endelige beslutning vil blive taget. Det oplyser borgmester Dorte Meldgaard (K).  -Vi blev enige om, at det var fornuftigt, hvis alle kunne høre, hvad der blev sagt.  Byrådsmødet er et offentligt møde. Det er en sag, der har været meget fremme i offentligheden. Det slutter vi også af med, siger Dorte Meldgaard op oplyser: -Det var en samlet beslutning fra økonomiudvalget.  Forvaltningen havde lagt op til, at økonomiudvalget selv tog beslutningen. Ønskede blot en enkelt af udvalgets politikere sagen i byrådet, ville den imidlertid komme det.  Ikke dagligvarebutikker Et flertal på fem af økonomiudvalgets medlemmer stemte for torvehaller, nemlig: R, K, LA og V (to mandater).  De resterende fire udvalgsmedlemmer fra S, SF, DF og Fælleslisten stemte imod og ville i stedet godkendte forvaltningens indstilling om at give MGH afslag til torvehaller.  -Det var forholdsvis forventeligt.  Vi havde kunnet se i avisen, hvad vi hver især mente. Men vi skulle også have nogle ting på plads.  Mødet trak ud. Vi vil gerne være sikker på, at vi var oplyst, siger borgmesteren.  Flertallet er parat til at give MGH tilladelse til, at Hillerød Storcenter kan indeholde 2000 m2 torvehaller, hvor de enkelte butikker har en maksimal størrelse på 30 m2. I godkendelsen skal der være bestemmelser, der sikrer, at en ejer af torvehallerne ikke kan lave dem om til en dagligvarebutik. Bestemmelserne skal følge kommunens eksterne juridiske vurdering fra advokat Jens Flensborg, der vurderer, at sikringen kan ske ved, at hver enkelt torvehalsbutik blandt andet har faste vægge og egen kasse. Desuden bestemmes det, at torvehallerne skal følge deklarationen for de små butikker i centret, så torvehallerne ikke kan indeholde detail.    Mødes ekstraordinært   Økonomiudvalget skal onsdag i næste uge mødes ekstraordinært inden byrådesmødet for at beslutte, hvorfra de 2000 m2 til torvehaller skal tages. Forvaltningen har foreslået, at de tages fra de 12 mindre butikker på henholdsvis 350 m2 og 500 m2, mens MGH ønsker at de tages fra de resterende store butikker på mindst 750 m2.  rich.  VIG: Onsdag i denne uge tager foreningen Vig Fremtidens Familieby de første synlige skridt til den nye torvehal på Peterspladsen i Vig.  Området, der lige nu er parkeringsplads mellem Røde Kors-butikken og Restaurant Aladdin, bliver på onsdag indhegnet med et stakit, og så er det slut med at bruge de otte p-pladser. Børn fra 2. klasse på Vig Skole kommer og maler på stakittet fra kl. 9-12.  Herefter tages pladsen i brug med markeds-og musik-aktiviteter hen over sommeren, blandt andet grøntmarked om lørdagen med mikro-producenter og musik-arrangementer under Vig Festival.  Vig Fremtidens Familieby overtager ejerskabet for p-pladsen fra Odsherred Kommune ved at betale tinglysningen, oplyser Jørgen Preuss fra foreningen, der også har pavillon-byggetilladelsen på plads.  I sensommeren går arbejdet med at ny-anlægge pladsen i gang.  Der skrælles asfalt af og lægges ny belægning og støbes fundamenter til den åbne torvehals bærende konstruktion.  Vig Fremtidens Familieby fik i 2015 115.000 kr. til den 400 kvadratmeter store torvehal fra Vig Tuske-og Kræmmermarked.  -Vi har penge til belægningen nu, men vi har ikke nok til selve pavillonen, så den kommer på plads, når vi har samlet ind til det, siger Jørgen Preuss.  HILLERØD: Det blev hverken til et »ja«, eller et »nej« til torvehaller i det kommende Hillerød Storcenter på Møllebrogrunden, da økonomiudvalget i går behandlede sagen.  I stedet besluttede et flertal af politikerne beståede af S, R, V, K at følge M. Goldschmidt Holdings (MGH) opfordring om at udskyde beslutningen til efter nytår.  -Vi har udsat sagen, for at MGH kan komme med sine bemærkninger. Vi har ikke besluttet sagen. Vi mener, at vi skal give dem muligheden for at udtale sig om det materiale, forvaltningen har lagt frem, som også er baseret på ekspertudtalelser, siger borgmester Kirsten Jensen (S).  Hun oplyser, at sagen bliver behandlet på økonomiudvalgets møde i januar, hvor det så bliver det nye byråd, der skal tage stilling.  MGH anmodede torsdag i sidste uge politikerne om at udskyde beslutningen til det nye år, idet MGH frygter, at rapporten, Hillerød Kommune har bestilt og offentliggjorde torsdag eftermiddag, er udarbejdet på forkert grundlag. MGH ville gerne have mulighed for at komme til orde, inden politikerne behandlede sagen, men det var ikke muligt på grund af den korte tidsfrist inden mødet i går.  Tre partier uenige Borgmesteren oplyser, at Fælleslisten DF og SF var uenige i flertalsbeslutningen, idet de ønskede at afgøre sagen med det samme.  Indstillingen fra kommunens forvaltning var, som tidligere beskrevet her i avisen, at politikerne gav afslag til ønsket om torvehaller.  Anbefalingen skyldes primært den juridiske vurdering.  Advokat Jens Flensborg fra Advokatfirmaet Energi &amp; Miljø havde undersøgt for kommunen, om det er muligt at sikre sig mod, at torvehaller på et tidspunkt omdannes til dagligvarebutikker.  Vurdering fra advokaten var, at det kan det kun under visse betingelser, blandt andet skal torvehallerne udformes som mindre selvstændige butikker med faste vægge.  I SF ønskede man at følge indstillingen fra forvaltningen.  -Vi fulgte forvaltningens indstilling, som gik på, at det er bedre at sige nej, fordi vi ikke ved, om der kan ske en glidebane mod dagligvarehandel.  Der ligger tre forskellige rapporter, som siger forskellige ting, så det er svært at finde den objektivt rigtige rapport, siger Peter Langer (SF).  Fælleslisten ønskede også at følge indstillingen.  -Der var indstilling fra forvaltningen, der klart og tydeligt sagde, at der ikke skal være torvehaller dernede.  Efter Fælleslistens opfattelse handler det om at få det præciseret. Nu svæver spørgsmålet om torvehaller igen, siger Tue Tortzen.  Borgmesteren oplyser, at udskydningen af sagen betyder, at deadlinen for lokalplanarbejdet for området ligeledes udskydes med en måned.  Opland og trafiforslag til Opland og trafiplacering ved Frederiksberg Bladet NY PLAN: Forslaget om torvehaller på Frederiksberg tager en ny retning - væk fra det projekt, der hidtil er blevet præsenteret på et borgermøde og som omfatter torvehaller på p-pladsen bag rådhuset og et underjordisk parkeringshus.  Et nyt forslag, som Frederiksberg Erhverv står bag, sætter i stedet fokus på Aksel Møllers Have som en ideel placering.  » Vi vil gerne arbejde med byudviklingen, så vi løfter de handelsgader der er. Det er vores hovedinteresse, vi har omkring detailhandlen. Vi er optaget af, hvordan man kan styrke vores handelsgader i stedet for at sprede handlen endnu mere, og derfor kommer vi med et alternativ, « forklarer Christian Jensen og understreger, at det er ment som et ideoplæg til diskussion.    Placering med stor trafik   I 2019 indvies både metroen ved Aksel Møllers Have og Phuset under Langelands Plads.  Det vil medføre en markant forøgelse af forbipasserende i området. Mange lokale borgere vil benytte sig af metroen til og fra arbejde, mens mange borgere og besøgende vil parkere bilen i det nye p-anlæg, vurderes det i oplægget. Konklusionen er derfor, at det er oplagt at placere en torvehal i nærheden af disse. Som besøgende vil det samtidig være ideelt at kunne tage metroen direkte til torvehallen, fremhæves det i oplægget.    Løft til dødt område   Placeringen ved Aksel Møllers Have vil give et naturligt sammenspil og et løft til handelsgaderne Godthåbsvej og Falkoner Allé. Det kan Anina Rasmussen, der driver butikken Textur på Godthåbsvej 69, tilslutte sig. Hun er en af dem, der har skubbet på forslaget til den alternative placering.  » Man kunne løfte byen her lidt ved at lægge noget herude.  Her er jo ikke andet end en Netto. Man skal da lægge ting dér, hvor der ikke er andet.  Her er der jo ingen butikker, ingen konkurrene, ingen der vil blive sure over det. Og så er der rigtig mange villaer og metroen, « siger hun.  I hendes butik, der har bæredygtighed og økologi som omdrejningspunkt, vil Christian Jensens personlige tanker blive populære.  » Når vi snakker marked, så taler jeg heller ikke om et stort investorbaseret marked, det tror jeg ikke, der er grundlag for. Jeg forestiller mig mere noget græsrodsagtigt omkring bæredygtighed og økologi, som kunne være temaet for det hele.  Vi kunne få gartnere og landmænd til at komme ind med varer og så supplere med andre ting, « siger han.  På p-pladsen bag rådhuset foreslås det i oplægget, at der i stedet opføres en pavillon med cafe, der kan supplere aktivteterne i Møstings Hus.  Her er der jo ingen butikker, ingen konkurrene, ingen der vil blive sure over det.  ANINA RASMUSSEN, taler for en alternativ placering.  SMALLEGADE: I over to år har et forslag om torvehaller bag rådhuset og en parkeringskælder ligget og ventet på at blive hevet frem fra skuffen. Nu ser det ud til, at der sker noget.  Ideen kommer fra Balder Mørk Andersen (SF) og Simon Aggesen (K), der begge stillede forslaget i foråret 2015.  I december sidste år blev formand for By-og Miljøudvalget, Jan E. Jørgensen (V), kontaktet af Søren Toft fra Toft Kommunikation, der forhørte sig om ideen om at lave torvehaller ved Frederiksberg Centret.  I starten af året var der møde med folkene bag torvehalskonsortiet, der tæller arkitekten bag Torvehallerne ved Nørreport, Hans Peter Hagens, Toft Kommunikation og Scope Investment, oplyser Jan E.  Jørgensen.  » Jeg fik på mødet sporet dem ind på at placere torvehallerne bag rådhuset i stedet for ved Frederiksberg Centeret.  Det passede jo fint i planerne for pladsen, som vi havde vedtaget i budgettet. Jeg fik dem også gjort interesserede i at stå for etablering af en parkeringskælder, « siger han.  Næste skridt er, at der skal udarbejdes en ny helhedsplan for området bag rådhuset om torvehaller og parkeringskælder, så projektet kan sættes i gang. Kommunen har indgået en hensigtserklæring med folkene bag torvehalskonsortiet.  Et bredt politisk ønske Borgmester Jørgen Glenthøj (K) glæder sig til at se helhedsplanen blive virkelighed.  » Der har længe været et bredt politisk ønske om at se på, hvordan vi kan få mere ud af pladsen, som ligger på en af Frederiksbergs bedste adresser.  Derfor er jeg glad for, at arbejdet nu går i gang, og det bliver spændende at se visionerne tage form, « siger han.  Arkitekt Hans Peter Hagens er også begejstret for ideen om torvehaller bag rådhuset.  » Vi skal bringe det bedste fra torvehallerne på Nørreport til Frederiksberg. Og pladsen bag Frederiksberg Rådhus er i bogstaveligste forstand et smørhul. Bilerne kommer under jorden og på overfladen forestiller vi os en smuk, levende markedshal og en udendørs træklædt torveplads med masser af de bedste råvarer fra alle Danmarks landdistrikter «.    Plads til loppemarked   En af idémændene bag det oprindelige forslag er rådmand Balder Mørk Andersen (SF).  » Pladsen fremstår i dag som en trist og vindblæst parkeringsplads.  Vi har for lidt plads på Frederiksberg, til ikke at turde tænke kreativt og få meget mere ud af et sådant potentiale.  Et torvemarked skal helst understøtte vores lokale butikker, frem for at udkonkurrere dem. Jeg er sikker på at vi vil kunne finde en løsning i fremtiden med hensyn til loppemarkedet, ligesom jeg meget gerne ser at der også bliver plads til urban idræt, grønne åndehuller og kunst, « siger han.  Den anden ideémand Simon Aggesen (K) ser også frem til at torvehallerne rykker ind på Frederiksberg.  » Det her, kan give et fantastisk løft til Frederiksberg som oplevelsesby, samtidig med at vi får trafikken og parkeringspladserne ned under jorden.  For mig er det vigtigt, at vi ikke ender med en stor granit plads, som på Israels Plads, « siger han.  Forslag til helhedsplanen skal ligge klar i starten af det nye år.  Jeg fik på mødet sporet dem ind på at placere torvehallerne bag rådhuset i stedet for ved Frederiksberg Centeret.  JAN E. JØRGENSEN (V), formand for By-og Miljøudvalget.  - Da vi i menighedsrådet før sommerferien kunne se tegn i sol, måne og stjerne på, at nu var det sikkert, at vi skulle i gang med restaureringen af Sct. Nicolai Kirke, begyndte vi at lægge planer for julen, fortæller sognepræst Maibrit Pedersen.  - Derfor lagde vi hovederne i blød og endte med at banke på hos kroen, vores nabo på Kirketorvet, nemlig Torvehallerne. Og der var minsandten plads i herberget! Torvehallerne havde ikke brug for lang betænkningstid. De åbner gæstfrit dørene juleaften, selvom det normalt er en af deres få lukkedage, siger Maibrit Pedersen.  Hun nævner, at man er taknemmelig for gæstfriheden.  - Det bliver første og nok sidste gang (hvis tidsplanen for restaureringen holder, red.), at der kommer mellem 400 og 500 til de to julegudstjenester i Torvehallerne, siger Maibrit Pedersen.  Til daglig holder man til i det gamle Sct. Maria Hospital, men nonnernes gamle spisesal, hvor der holdes gudstjenester om søndagen, og hvor man mødes mødes til foredrag og mindre koncerter, er af en lidt anden størrelse end Sct. Nicolai Kirke.  - Så vi glæder os meget til juleaftensgudstjenesterne; til at mødes børn, unge og voksne og ønske hinanden glædelig jul. Det er en spændt ventetid lige nu, både fordi det er advent, men også fordi vi håber, at denne knap to års ventetid, hvor Sct. Nicolai Kirke er lukket og gennemgår så stor en restaurering og til dels ombygning, vil vise sig at være alle anstrengelserne værd, forklarer Maibrit Pedersen.  Gudstjenesterne, der finder i Torvehallernes store sal på tredjesalen, ledes af Sct. Nicolai Kirkes Maibrit Pedersen. Organist Erik Kure sidder ved flyglet, og han får assistance af trompet, tværfløjte og korsangere.  HILLERØD: Hillerød Bys Lokalråd kommer nu med en opfordring til politikerne i byrådet om at sige nej til M. Goldschmidt Holdings (MGH) ønske om at bygge torvehaller i det kommende Hillerød Storcenter.  Politikerne ventes at skulle tage stilling i starten af det nye år, efter beslutning blev udskudt i december på anmodning af MGH.  -Vores påstand er, at der er ikke kunder og købekraft nok til torvehaller. Derved står udviklerne med et kæmpe problem, og det vil øge presset på politikerne for at tillade dagligvarer, hvilket vil slå bykernen ihjel, siger næstformand i Hillerød Bys lokalråd, Tom Døllner, på vegne af lokalrådet.  Han uddyber: -Jeg har snakket med torvehallerne i København.  De angiver, at de har 60.000 besøgende om ugen. Torvehallerne i København er lagt genialt. Københavnere med høj købekraft passerer der. Jeg vil vædde på, at der er højere købekraft dér, end almindelighed i Nordsjælland, siger han.  Lokalrådet mener, at et storcenter på Møllebrogrunden forstærker problemerne for butikkerne i Hillerød.  -Butikkerne i midtbyen er i forvejen truet af, at flere og flere handler på nettet. Butikkerne er også truet af, at der bliver flere ældre, hvilket vil øge nethandel, siger han og påpeger: -Husk de kommende ældre er fortrolige med it og derfor fint kan shoppe på nettet og få varerne leveret til døren.    Kæderne rykker ind   Han frygter følgende udvikling: -Hvis der kommer et nyt Møllebrocenter, vil det på et tidspunkt blive kæderne, der rykker ind. Samme problem som med nethandel: Den ene af de to Matas (den i selve Slotsgade) vil for eksempel flytte ud. Den ene af to Bog&amp;Idé (den i Slotsgade) vil for eksempel flytte ud.  Føtex eller Bilka (samme ejer, Dansk Supermarked) vil flytte ud, hvis de kan få lov til det. Hvis ikke de gør det, så kommer der en Kvickly (Coops), der så også vil true Ullerød SuperBrugs og Coops egen Irma i Østergade, forudsiger han.  Lokalrådet er dog ikke nødvendigvis imod et Hillerød Storcenter på Møllebrogrunden.  -Det kommer an på dets indhold. Det startede med et projekt med udvalgsvarer og varer af regional betydning, det kunne være meget fornuftigt, for eksempel med et stort tæppeland. Vi er ikke imod et storcenter, der har regionale tilbud. Men imod dagligvarehandel herunder torvehaller.  -En agurk eller torsk købt dyrt på Møllebros Torv bliver ikke købt hos en af vore gode specialbutikker i midtbyen, siger han. rich.  HILLERØD: Det blev hverken et »ja« eller et »nej« til torvehal som en del af et kommende Hillerød Storcenter på Møllebrogrunden, da politikerne i Økonomiudvalget onsdag diskuterede spørgsmålet.  I stedet besluttede et flertal bestående af Socialdemokraterne, Venstre, De Konservative og De Radikale at hente hjælp udefra.  Forvaltningen i kommunen havde inden mødet anbefalet politikerne at afvise ønsket fra M. Goldschmidt Holdning ( MGH) om at bygge torvehal, da forvaltningen dels vurderer, at det kan være svært at undgå, at det med tiden kan udvikle sig til dagligvarebutikker, og dels frygter, at torvehaller kan gå ud over handlen i gågaden.    Konsekvenser for gågade   Imidlertid har MGH fået Institut for Center-Planlægning ( ICP) til at vurdere sagen. ICP vurderer dels, at Hillerød kan kopiere elementer fra Københavns Kommunes lokalplan for torvehallerne på Israels Plads for at undgå, at torvehallerne udvikler sig til større dagligvarebutikker, og dels at bymidten generelt kan få glæde af den interesse, Hillerød Storcenter vil skabe i oplandet til Hillerød.  Samtidig mener ICP dog, at der skal indsamles mere viden for at belyse konsekvenserne for handelslivet i Hillerød nærmere.  Og det er det, politikerne nu ønsker.  -I notatet fra ICP står, at hvis man skal vide det nøjere, skal man undersøge det. Så man antager, at man kan få et endnu mere solidt beslutningsgrundlag. Det er det, vi efterspørger, siger borgmester Kirsten Jensen ( S), der selv stillede forslaget på mødet.  Desuden skal spørgsmålet om en eventuel udvikling til dagligvarebutikker undersøges.  -Er der en juridisk mulighed for at udelukke, at torvehallerne kan udvikle sig til traditionelle dagligvarebutikker? Hvad sker der, hvis torvehallerne ikke går, og man har udlagt en lokalplan til dem? Økonomiudvalget har allerede taget stilling til dagligvarebutikker. Hvordan sikrer man, at man ikke får sådan noget, siger Kirsten Jensen.  Sådanne undersøgelser betyder imidlertid, at kommunen ikke kan overholde aftalen med MGH om, hvornår den skal have en lokalplan færdig for Møllebroområdet.  Derfor skal forvaltningen nu høre MGH, om der er mulighed for at forlænge fristen.  Fælleslisten, Socialistisk Folkeparti og Dansk Folkeparti tilsluttede sig, at der ikke gives tilladelse til torvehaller i Hillerød.    Forslag fra V og K   Inden borgmesterens forslag om en ekstern undersøgelse stillede Venstre og De Konservative et forslag om, at politikerne skulle tilkendegive, at økonomiudvalget er: »positivt indstillet på at arbejde videre med og undersøge Torvehalskonceptet i overensstemmelse med MGH's ansøgning.« V og K ønskede desuden, at økonomiudvalget beslutter at igangsætte en juridisk vurdering af muligheden for at udelukke, at et koncept med torvehaller udvikler sig til traditionelle dagligvarebutikker.  Her stemte De Radikale for sammen med V og K, mens resten stemte imod, inden man vedtog det andet forslag.  rich.  HILLERØD: »Gør Hillerød unik og mere attraktivt -sig ja til Hillerød Storcenter, sig ja til Torvehaller!« Sådan lyder opfordringen på Facebook-siden »Ja til storcenter i Hillerød«, som blev oprettet 21. januar.  Det budskab havde 221 Facebook-brugere mandag eftermiddag trykket »Synes godt om« til.  Venstres Ungdom i Hillerød (VU Hillerød) oplyser at stå bag siden.  -Det har vi gjort på baggrund af en bestyrelsesbeslutning.  Vores medlemmer har ønsket, at der kom mere positiv feedback på Hillerød Storcenter, siger formand for VU Hillerød, Line Vetter Jensen.  Og hun er glad for, at folk »liker« siden.  -Jeg synes, det er flot, at vi får de tavse, positive borgere i Hillerød frem. De negative har skabt et meget unuanceret billede. De positive har været lidt væk. Det kommer frem nu, mener hun.  På onsdag skal byrådet tage stilling til M. Goldschmidt Holding A/ S' (MGH) ønske om at bygge torvehaller i det kommende Hillerød Storcenter. Line Vetter Jensen håber på et »ja«, lige som i Økonomiudvalget i sidste uge: -Torvehaller kunne skabe noget mere unikt for et storcenter i forhold til SlotsArkaderne, som har meget at byde på. Nogen siger hvorfor ikke lægge torvehallerne i Gallerierne eller på Torvet.  Men ingen er kommet med det forslag. Man må tage, hvad man har arbejde med.  Hun oplyser, at der blandt dem, der synes godt om opslaget, er mange aldersgrupper.  -Jeg vil bestemt ikke sige, at det kun er Venstres Ungdom, men at vi rammer en bred skare af borgere i Hillerød, siger hun.    Tage det negative med   Abdullah Eser fra Skævinge er blandt de 221. Han er ikke medlem af noget parti, men overvejer at gå ind i lokalpolitik ved næste valg, for Venstre, som det ser ud nu, oplyser han. Han er for torvehallerne.  -Jeg ser det som en kulinarisk berigelse af Hillerøds erhvervsliv. Jeg tror, der skal noget til for at få Hillerød op at køre handelstandsmæssigt.  At det kan have negativ indflydelse på noget af byen, må man nok tage med, ellers er der meget af handelsstandslivet, der dør, siger han.  Også Henrik Mohr synes om siden. Heller ikke han er medlem af et parti, men oplyste, da han var med til at arrangere fakkeltog i Hillerød i november sidste år, at han sympatiserer med de borgerlige partier.  Om torvehallerne siger han: -Selvfølgelig har jeg haft mange tanker om, hvorvidt det vil slå midtbyen ihjel.  Jeg tror på en måde, at det godt kan få negativ effekt i en periode, men min forhåbning er, at det kan få positiv effekt på længere sigt og tiltrække folk, som ikke har været her før, til midtbyen, siger han og tilføjer: -Og så håber jeg, at politikerne kan gøre det interessant, at folk, der kommer fra Hundested og andre steder fra, at de også kører ind til centrum, går en tur rundt om Slotssøen og til butikkerne.  Her er unikt, der er ikke mange byer, der har de faciliteter i midtbyen, mener han.  PÅ ISRAELS PLADS I KØBENHAVN er der for nyligt åbnet to torvehaller. Her er fx fiskehandlere, slagtere, grønthandlere og bagere. Udenfor er der også stadebutikker. Tilgængeligheden er lykkedes nogenlunde. Sif Holst, som er københavner og kørestolsbruger, har testet tilgængeligheden som forbruger i kørestol.  " Belægningen udenfor med kørestriber over brosten virker umotiveret", siger hun og peger på kørestriber, der hverken følger udgangs-og indgangsdøre til hallerne og ender lige lukt i en meget lav bænk.    Stader på platforme   Udendørsbordene og hovedindgangene fungerer godt, men indenfor er staderne placeret på platforme med kanter, hvoraf nogle er 6 cm høje, andre 8, 5 cm.  " Det gør det svært at komme tæt på varerne for mange kørestolsbrugere. Og det er da ærgerligt", siger hun.  Sif spørger en grønthandler om, han har en rampe, og det har han. Butikken bruger den nemlig til varer. Han henter den galant -og vupti er hun rigtig inde i butikken og kan også nå dankortautomaten, som alle andre. " Men det kan man ikke i alle butikker, så kørestolsbrugere bør sørge for at have kontanter med", siger hun.    Ingen entydig konklusion   Om det er en god oplevelse at være i Torvehallerne er svært at konkludere entydigt. Indretningen af staderne er meget forskellige. Nogle har varer i kølediske, nogle har et overskueligt koncept, men andre steder, skal man op på platformene for at opleve varerne ordentligt.  " Det trækker meget ned, at kørestolsbrugere ikke kan sidde ved bordene indendørs og nyde en kop kaffe på grund af kanten", synes Sif Holst.  Handicaptoilettet er ok, men løfteplatformen derned er svær at komme ind og ud af.  " Hvis jeg skulle uddele " kørestolsstjerner", kunne Torvehallerne kun få tre ud af seks.  At jeg alligevel har det godt med at være her, skyldes de mange søde og imødekommende stadeholdere, som er opmærksomme og venlige, men ikke Torvehallernes design", siger hun.    Stadeholderne bør købe ramper   Niels Lønborg Brandt Torvehalschef, Jeudan A/ S oplyser, at niveaufri adgang aldrig har været målsætningen.  " Selve gulvet indeholder rør og strøm til staderne, derfor er en vis højde nødvendig. Men jeg opfordrer stadeholdere til at anskaffe ramper og dankortterminaler, som kan betjenes i kørestolsniveau. Men som udlejer forbliver det en opfordring; ansvaret er hos virksomhederne", forklarer han.  Han oplyser også, at " Tag plads" arealet bliver nedlagt, lige så snart restauranten på 1. sal åbner, hvor der er elevator.    Torvehallernes første udkast var anderledes   Arkitekt Hans Peter Hagens har tegnet torvehallerne og fortæller, at det oprindelige projekt var niveaufrit med glasstader. " Efter ønske fra bygherren blev projektet ændret til det nuværende. Konceptet er, at man handler ud til midtergangene, og at stadeejerne selv bestemmer indretningen", siger han.   Solen stråler rammer Hans Peter Hagens' arme, idet han i luften omfavner de to store glashaller foran ham. Da arkitekten for 14 år siden lavede de første skitser til Torvehallerne på Israels Plads, var det med ambitionen om et stort brolagt byrum, hvor glasfacaderne skabte flydende overgange mellem ude og inde. Torvet skulle, ligesom det oprindelige udendørs grønttorv fra 1889, være hjem for hundredvis af stadehandlere.  Men til Hans Peter Hagens' store fortrydelse har pladsen siden sin åbning i september udviklet sig i en anden retning.  »At sætte sådan noget op, som er så tarveligt, det hører sig ikke til på en af hovedstadens mest centrale pladser«, siger han og peger på et parti borde-bænke-sæt af solide planker, som står udstyret med potteplanter og sorte lanterner nær en af torvehallernes spisesteder.  »Det er sådan nogle bænke, man typisk ser langs de tyske Autobahns eller på de ringeste campingpladser«, tilføjer han.  Vi står på pladsen mellem de to haller, der er bygget til, at op imod 80 købmænd i udendørs stader kan sælge bær, svampe og frisk fisk i læ af - med tiden - store platantræer.  Men seks af platantræerne er fældet, og på den store åbne plads har adskillige bord-bænke-sæt, et par halvanden meter høje oliventræer og en samling plantekasser i krydsfinér i stedet sneget sig ind.  Arkitekten er også rasende over de store tegninger af overskårne frugter og drinksglas, som er klistret på hans rene glasvægge, og som bestemt ikke kommer fra hans tegnestue.  Det ligner en »rodebutik«, konstaterer Hans Peter Hagens. Men dråben, der har fået hans bæger til at flyde over, skal findes i de højere luftlag. Han peger op på den øverste halvdel af hallernes glasparti, hvor lysegrå presenninger i fredags blev sat op for at skærme for solen.  »Når jeg råber vagt i gevær, så er det, fordi man forfladiger stedets arkitektur og autoritet med presenninger, campingbænke, oliventræer og plantekasser i krydsfinér«, siger han.  Især presenningerne gør ham gal: »Man kan ikke pludselig lukke halvdelen af torvehallerne helt af med tilfældige presenninger. Man skal have det arkitektoniske detaljer med og løse det på en forsvarlig måde. Det er arkitektonisk hærværk«.    En midlertidig løsning   Selskabet Jeudan er bygherre og står for at drive Torvehallerne. I februar mødtes Jeudan med arkitekt Hagens og folk fra kommunens Center for Bydesign for at drøfte, hvordan man kunne beskytte fødevarerne mod solen, når den i løbet af foråret ville tage til i styrke.  Parterne blev enige om et par modeller for, hvordan problemet kunne løses. Men Jeudan nåede ikke at få afskærmningen op, før foråret brød ud, og stadeindehaverne begyndte at ringe med desperate meldinger om, at deres franske oste og andre følsomme fødevarer begyndte at smelte.  Bygherren måtte finde en midlertidig løsning, forklarer Per Wetke Hallgren, der er administrerende direktør i Jeudan.  »Vi må bare konstatere, at sollyset ikke rigtig er tænkt ind i forhold til fødevarer.  Alle butiksejerne inde i Torvehallerne har sagt: Det går altså ikke. Det er I nødt til at løse. Der er simpelthen for meget sol. Og de har bedt os om at løse det lynhurtigt. Så det forsøger vi«, siger Per Hallgren.  Arkitekt Hagens fik lidt af et chok, da han opdagede den alt andet end arkitekttegnede solafskærmning. Og han frygter, at den midlertidige løsning får lov at blive hængende i lang tid.  »Kæden hopper af der, hvor man sætter de her presenninger op uden vores accept.  Presenninger, som vi simpelthen synes er ødelæggende for Torvehallernes arkitektur«, siger Hagens. »Der burde have været en dialog, inden de satte dem op«. Per Hallgren fra Jeudan siger, at man regner med at finde en permanent løsning i løbet af foråret eller sommeren.  Men han vil ikke sætte dato på.  »Der kommer en permanent løsning.  Men vi skal jo lige forsøge os frem«. Garanterer du, at der kommer en permanent løsning, som Hagens kan leve med? »Han bliver taget med på råd, men om den enkelte solafskærmning lige bliver godkendt af arkitekten, det kan jeg ikke garantere...«. Ifølge Jesper Dahl - områdechef i Plan og Byrum under Center for Bydesign i Københavns Kommune - er den midlertidige afskærmning ikke godkendt af kommunen.  Men det bekymrer ikke umiddelbart Jesper Dahl.  »Men i det øjeblik, vi måtte blive bekymrede, da handler vi«, siger han. »Vi har svaret Jeudan, at vi ser frem til den permanente løsning«. Derimod vil Jesper Dahl gerne se nærmere på de »campingbænke«, som Hagens klager over.  »Vi vil gerne have en broget markedskarakter udendørs mellem hallerne. På det punkt er vi nok mere rummelige end arkitekten.  Men vi har ikke godkendt nogen bænke. Og hvis hele pladsen bliver møbleret med ens campingbænke, er det jo ikke mangfoldighed«. Per Hallgren fra Jeudan vil godt drøfte området mellem de to bygninger med arkitekten, men lyder ikke umiddelbart varm på at ændre noget. Heller ikke når det gælder de påklistrede tegninger på de store glasfacader - som i øvrigt er godkendt af kommunen.  »Vi har lovet Hagens, at vi på et eller andet tidspunkt vil se på, om Torvehallerne nu har den rigtige udsmykning. Det er et af de punkter, vi har stående på listen... Vi lytter til alle dygtige mennesker, også til Hans Peter Hagens«, siger direktøren.  mette.l.jensen@pol.dk     Fakta: FAKTA TORVEHALLERNE   Torvehallerne ligger ligger på Israels Plads. Det er Københavns største madmarked med over 60.000 besøgende ugentlig. Der blev etableret grønttorv på pladsen første gang i 1889, og det flyttede i 1958 til Valby. I 1997 formulerer arkitekt Hans Peter Hagens i en artikel i Politiken sin drøm om torvehaller på Israels Plads. Bygherren ender med at blive Jeudan. Det er Arkitekturværkstedet, der har tegnet Torvehallerne. 2. september 2011 åbner Torvehallerne for publikum.  Research: Politikens Bibliotek.  Der er stadig halvanden måned til, at Bornholms Torvehal inviterer offentligheden indenfor, og der bliver arbejdet på fuld tryk i Rønnes tidligere slagtehus, hvor det er planen at præsentere et marked med bornholmske kvalitetsvarer.  I dag, onsdag, tyvstarter torvehallen, når den holder møde for de producenter, som kan leje en stand og dermed blive en del af hallens tilbud til fastboende og turister, når den åbner den 1. juli.  På nuværende tidspunkt har daglig leder Rasmus Sprotte været i kontakt med cirka 20 producenter, som alle har vist interesse for at være en del af projektet. Nogle er mere interesserede end andre, og det er hans håb, at der kan blive skrevet under på aftaler i forbindelse med dagens møde.  - Vi vil gerne vise, hvad Bornholm kan.  Mange kender Kadeau, men vi vil gerne vise, at der er andet end det, at græsrødderne er stærke, siger Rasmus Sprotte, da Bornholms Tidende kigger forbi ejendommen på hjørnet af Gartnervangen og Thorkildsvej.  Formålet med mødet er også at få producenterne til at tale sammen og måske finde sammen om en stand.  - Det er højsæson, når vi åbner, så de har også travlt med deres eget. Måske kan de finde ud af at deles, så den enkelte ikke behøver at stå her hver dag, siger Rasmus Sprotte.    Eget bryggeri   Det er Line Rix og Morten Pedersen, som har forelsket sig i det gamle slagtehus. De var ikke i tvivl om, at det trængte til en kærlig hånd, men de så mulighederne i stedet for begrænsningerne. Siden har de været i gang med at sætte ejendommen i stand.  - Vi har ikke fået nogen ubehagelige overraskelser.  Det er en bygning, der har så meget charme i sig. Det er som en ældre kvinde, som har fået rynker, men stadig er smuk, siger Morten Pedersen, mens han holder en pause fra det praktiske arbejde.  Parret skal selv drive en butik med udvalgte bornholmske produkter. Den kommer også til at ligge i det gamle slagtehus lige ved siden af torvehallen.  - Det kan være varer fra producenter, som er for små til at have deres egen stand, siger Morten Pedersen.  Der bliver også en bar og en lille butik med øl og vin. Der er registreret et bryggeri på adressen, og det er planen, at Line Rix og Morten Pedersen vil brygge deres eget øl, men de bliver ikke klar i år.    Mad i gården   Bornholms Torvehal skal ikke kun være et sted, hvor kunderne kan købe delikatesser, som de kan tage med hjem. Det er håbet, at det kan blive et sted, hvor folk mødes, drikke en øl eller et glas vin og snupper en bid mad.  Morten Pedersen fortæller, at der kommer madvogne i gården, hvor der også bliver stillet borde og stole frem til dem, som ønsker en hyggestund. Præcis som ved Torvehallerne i København, der fungerer som en af inspirationskilderne til Bornholms Torvehal.  Julia Jenkins får en madvogn i gården, og i anden uge af juli kommer Rebel Food til Rønne med noget af den mad, som normalt sælges på københavnske gader og stræder. På sigt kan det også være, at Troels Madsen fra Christianshøjkroen vil lave nogle måltidsbakker, som folk kan købe og så varme hjemme i deres egen ovn. Det er noget, der bliver talt om, men som så meget andet, er det ikke endeligt på plads endnu.  - Vi håber, det kan blive et Rønne-projekt.  Hvis man kører langs kysten fra Hasle til Arnager, kan man finde alle mulige gode steder. Vi synes, Rønne mangler lidt, og der er mennesker nok i byen, så der må være plads, siger Morten Pedersen.  Vi vil gerne vise, hvad Bornholm kan Rasmus Sprotte .    Informationsmøde i Torvehallen   I aften, onsdag, klokken 19 holder Bornholms Torvehal et informationsmøde for producenter, som overvejer at få en stand i hallen.  På mødet vil folkene bag torvehallen fortælle mere om visionen, planerne og alt det praktiske. De vil fremvise faciliteterne og stille sig til rådighed til en snak.  Der bliver budt på lidt snacks fra nogle af de stadeholdere, der allerede er på plads. heni.  HILLERØD: Politikerne i Økonomiudvalget skal vente med at tage stilling til torvehaller i Hillerød Storcenter og først høre borgerne på et borgermøde. Det mener Møllebrogruppen, der ønsker beslutningen, der er berammet til den 22. januar, udskudt, fordi projektet har ændret sig.  »Gennem 4 år har borgerne og politikere i presse og på borgermøder diskuteret anvendelsen af Møllebrogrunden.  Nu foreligger der helt nye planer for området, som ligger langt ud over det som Møllebrogrunden hidtil har været foreslået anvendt til. I stedet for butikker for særligt pladskrævende varer foreslås almindelige mindre butikker og små torvehaller,« skriver Steen Clausen, Hans Wennerberg og Torben Funder på vegne af Møllebrogruppen i en mail til redaktionen.  Savner borgerinddragelse Møllebrogruppen er en samling af beboere omkring Thorsvang og dermed kommende naboer til Hillerød Storcenter. De har fra starten været imod projektet og afleverede i 2009 2570 underskrifter imod centret.  I Hillerød Kommune bekræfter man, at torvehallerne er på Økonomiudvalgets dagsorden den 22. januar, men der ligger endnu ikke en indstilling fra forvaltningen.  Hidtil har forvaltningen dog allerede to gange anbefalet politikerne at sige »nej« til torvehaller, men senest blev beslutningen udskudt fra december til det nye år.  Nu frygter Møllebrogruppen, at løbet er kørt, hvis politikerne siger »ja« den 22.  »Den demokratiske debat med høringer, hvidbøger, argumentation og debat om byens fremtid må begynde igen. Byens politikere bør ikke ændre hele grundlaget for planlægningen af dette område uden at inddrage byens borgere og handlende.  Kommunen kan risikere at planerne bliver kendt ugyldige af Natur-og miljøklagenævnet som det skete sidst da planerne var konkrete i 2009,« skriver Møllebrogruppen.  I 2011 ophævede Miljø-og Naturklagenævnet den rammelokalplan, der dannede grundlag for centerbyggeriet, fordi der ikke var hjemmel i planloven til, at butikker med særligt pladskrævende varegrupper placeres inden for bymidten.  Denne gang, vurderer Møllebrogruppen, at planerne kan blive kendt ugyldige, på grund af manglende offentlighed.  -Det reelle er, at når de har sagt »ja« den 22. er det her projekt besluttet. Selve lokalplansarbejdet herefter bliver en skueproces. Hele proceduren i planloven bliver tilsidesat. Nu har vi brugt fire år til at diskutere det, og så må det undersøges, siger Steen Clausen fra Møllebrogruppen.    Udskyd ikke   Ikke alle interessenter er dog enige i, at det er en god ide at udskyde. Hillerød Shopping ønsker en snarlig afgørelse.  -Jeg synes, det er en dårlig ide at udskyde. Jeg synes også, det kunne være rart at høre mere om tilgangen til torvehaller, og generelt skal borgerene høres. Men nu skal vi se at komme videre.  Vi kan ikke blive ved med at tæske rundt i torvehaller, siger næstformand i Hillerød Shopping, Michael Hartoft.  rich.    FAKTA   M. Goldschmidt Holding A/ S (MGH) har siden 2006 haft planer om at opføre Hillerød Storcenter på Møllebrogrunden.  Planerne har løbende ændret sig. MGH ønsker pt. at bygge et cirka 90.000 m2 stort center. Det skal blandt andet indeholde 32.000 m2 udvalgsvarer, 2000 m2 torvehaller, 1800 m2 biografkompleks, skøjtebane, restaurant og 2300 gratis parkeringspladser.  Dertil kommer 19.500 m2 til kontor, bolig og hotel mm. og 36.000 m2 til pladskrævende varer, for eksempel en storbutik med møbler.  Der har været borgemøde i sagen i forbindelse med rammelokalplanen og spørgsmålet om dagligvarer, men ikke om torvehaller. Der foreligger pt. ingen lokalplaner for projektet.  Kilde: Hillerød Kommune og MGH.  ÅBNING: Der blev skænket vin, lyttet til guitaristen og snakket, da dørene til Valby Torvehaller for et øjeblik stod åbne fredag eftermiddag. Samtidig var håndværkerne i gang med at sætte de sidste bogstaver på ' Torvehaller' uden på bygningen fast.  Der har været mange udfordringer på vejen, og projektet er blevet forsinket to en halv måned. Men nu er alt på plads og valbyborgerne kan se frem til at dørene ud til Tingstedet bliver åbnet fra i morgen. Åbningstiderne er fra 10.00-20.00 og i det tidsrum folder flere end 30 forskellige butikker sig ud og leverer og serverer fra alverdens spændende køkkener.  Der er investeret over 10 millioner kroner i projektet på Tingstedet, der åbner i lokaler, der tidligere husede boligforretningen Indoor. Men modsat boligforretningen har de mange mindre stader i Torvehallerne hver og en brug for både afløb, kasseapperat og strøm.  Desuden er hele indretningen lavet, så man får et snært af særligt den portugisiske stemning, som folkene bag Torvehallerne har satset på.  Alle, der lægger vejen forbi Torvehallerne på søndag, vil blive mødt af musik, cirkus og gode slagtilbud. Det sker for at fejre, at det er præcis et år siden, at Torvehallerne slog dørene op på Israels Plads i København.  Torvehallerne fik en svær start, da de åbnede 2. september 2011. Flere kunder brokkede sig over for høje priser og manglende markedsstemning. En kritik, som Niels Lønborg Brandt, der er chef for Torvehallerne og ansat af Jeudan, som ejer bygningerne, mener var berettiget.  »Men meget har ændret sig i løbet af de første tolv måneder. Det tager tid at starte et nyt marked op, og det skal have tid til at udvikle sig og få noget patina,« siger Niels Lønborg Brandt, som er tilfreds med Torvehallernes første år.  »Det har været overvældende. Det må være ordet. Vi har fået et stabilt og kontinuerligt besøgstal, og derudover er der - når vi kommer til 1. januar 2013 - kun lukket fire stader, hvilket er langt færre, end vi havde turdet håbe på.«.    Gode besøgstal   I løbet af de første 11 måneder, det vil sige fra september 2011 til juli i år, har 4.163.350 personer besøgt Torvehallerne.  Besøgstallet er ifølge Niels Lønborg Brandt dobbelt så stort som det antal, Jeudan inden åbningen havde regnet sig frem til var nødvendigt for at holde gang i butikken.  »Der har selvfølgelig været svingende besøgstal i løbet af året. Lige som den øvrige detailbranche havde vi et dyk i januar måned.  Til gengæld havde vi - i modsætning til detailbranchen generelt - et overraskende stort antal besøgende i juli måned,« siger Niels Lønborg Brandt.  De gode besøgstal betyder, at flere stadeholdere har valgt at holde åbent om mandagen, hvor besøgstallet efter en træg start er steget fra omkring 4.000 besøgende til omkring 7.500 besøgende.  Mandag er dog stadig den dårligst besøgte dag i løbet af ugen. I gennemsnit er der 12.000 besøgende om dagen, og halvdelen lægger vejen forbi fredag til søndag.  Besøgstallet har naturligt nok haft en positiv afsmitning på stadeholdernes omsætning.  I løbet af det første år har kun tre stadeholdere drejet nøglen om, mens en fjerde lukker og slukker 1. januar 2013. Ifølge Niels Lønborg Brandt er der på de internationale markeder tradition for, at op mod halvdelen af alle stader bliver skiftet ud inden for de første fem-seks år.  »Det antal når vi aldrig op på i Torvehallerne, hvis det bliver ved med at gå lige så godt som nu,« siger Niels Lønborg Brandt.  De fire stader, der ikke har kunnet få det til at køre rundt i Torvehallerne, fordeler sig på en frugt og grønt-forhandler, en stade med frozen yoghurt, en forhandler af færdigprodukter af fisk og en pålægs-forhandler.  »Når man åbner 78 stader på samme tid, vil der altid være nogen, som ikke lever op til forbrugernes forventninger. Der er det samme princip som i et supermarked. Hvis man starter med 6.000 varer på hylderne, vil der givetvis være varer, som løbende skal skiftes ud,« siger Niels Lønborg Brandt.    Konkurrencen er vigtig   For Jeudan, som ejer Torvehallerne, er det afgørende, at der er konkurrence mellem staderne.  Der kan derfor ikke kun være én fiskehandler eller én bager. Der skal mindst være to af hver slags, fortæller Niels Lønborg Brandt.  »Det er vigtigt, at der er nogle konkurrencemæssige forhold, som kan presse prisen og sikre kvaliteten. Når der for eksempel er to fiskehandlere over for hinanden, skal de kunne levere en kvalitetsvare til en god pris for at sikre sig kunderne.«.    Delikatesse - ikke discount   Torvehallerne har ellers været stærkt kritiseret for, at priserne er for høje. Flere københavnere havde set frem til et marked på linje med de sydeuropæiske, hvor varerne bliver solgt for en slik.  »Vi sælger ikke discountvarer, men delikatessevarer.  Og jeg er sikker på, at prisen på vores varer stemmer overens med den pris, man kan få varerne til i et supermarked,« siger Niels Lønborg Brandt.  tist@berlingske.dk   CENTERPLANER Hillerødanerne forventer, at et kommende Hillerød Storcenter vil trække arbejdspladser og butikskunder til Hillerød -men et flertal er modstandere af, at der kommer torvehaller i centeret på Møllebrogrunden ved Herredsvejen og Roskildevej.  Det viser en undersøgelse som analyseinstituttet Epinion har lavet for virksomheden bag Hillerød Storcenter M.  Goldschmidt Holding.  42 procent svarer " Ja, helt klart" eller " ja, i nogen grad" til spørgsmålet " Synes du, at det er godt, at der kommer torvehaller i Hillerød Storcenter." 49 procent svarer " Nej, ikke i nævneværdig grad" eller " nej, slet ikke" til spørgsmålet.  Til trods for flertallet af nejsigere er projektdirektør Ulrik Bebe fra M. Goldschmidt Holding tilfreds med resultatet.  " Der er blevet ført en skræmmekampagne i pressen.  Der har ikke været mange positive historier om torvehaller, og mange af dem, der har været modstandere har taget hele byen til indtægt for deres modstand mod torvehaller.  Undersøgelsen viser, at det ikke passer." 45 procent af de adspurgte mener, at Hillerød Storcenter vil gøre Hillerød til et handelscentrum i Nordsjælland. 39 procent tror ikke på det.  " Vi har hele tiden sagt at Hillerød Storcenter vil gøre Hillerød til et handelscentrum i Nordsjælland - til gavn for hele byen - og denne påstand får opbakning i analysen," siger Ulrik Bebe, der også peger på at 70 procent siger, at centeret vil trække flere handlende til Hillerød.  47 procent siger, at de vil handle i centeret, mens 36 procent afviser at ville besøge centeret, når det står færdigt.  " Det resultat er vi også tilfreds med. Vi har endnu ikke præsenteret det færdige koncept, og den eneste lejer, vi har meldt ud med, er Elgiganten.  Så det er en god forhåndstilslutning", siger projektdirektøren.    Arbejdspladser   Et flertal af de adspurgte svarer desuden ja til spørgsmålet om, hvorvidt centeret vil trække arbejdspladser til under byggefasen og når det står færdigt.  Den betragtning er Ulrik Bebe naturligt nok enig i.  " Det er meget vigtigt for en by som Hillerød at tiltrække arbejdspladser", siger han.  Centeret forventes at generere 350 arbejdspladser i byggefasen og omkring 700, når det står færdigt.  Endelig viser undersøgelsen, at 94 procent af de adspurgte har hørt om planerne om et storcenter: " Det er et højt tal. Men det er ikke overraskende. Der er blevet skrevet meget om centeret.".  Vi har hele tiden sagt at Hillerød Storcenter vil gøre Hillerød til et handelscentrum i Nordsjælland.    FAKTA   Undersøgelsen fra Epinion Analyse baserer sig på interview med 972 hillerødanere.  Her er de vigtigste resultater: Har du hørt, at der planlægges et byggeri af et Hillerød Storcenter på Møllebrogrunden? Ja: 94 procent Nej: 6 procent Tror du, at Hillerød Storcenter vil hjælpe til med at tiltrække flere handlende fra andre byer? Ja, mange flere: 23 procent Ja, lidt flere: 47 procent Nej: 30 procent Tror du at Hillerød Storcenter vil føre til at Hillerød vil blive et handelscentrum i Nordsjælland? Ja, helt klart: 15 procent Ja, i nogen grad: 30 procent Det har ingen effekt: 11 procent Nej, ikke i nævneværdig grad: 28 procent Slet ikke: 11 procent Ved ikke: 5 procent Planlægger du selv at handle i Hillerød Storcenter? Ja, helt klart: 22 procent Ja, i nogen grad: 25 procent Det har ingen effekt: 5 procent Nej, ikke i nævneværdig grad: 27 procent Slet ikke: 9 procent Ved ikke: 12 procent Synes du at det er godt, at der kommer Torvehaller i Hillerød Storcenter? Ja, helt klart: 20 procent Ja, i nogen grad: 22 procent Det har ingen effekt: 4 procent Nej, ikke i nævneværdig grad: 18 procent Slet ikke: 31 procent Ved ikke: 5 procent.  Odense: Aldrig har Odense oplevet så mange milliardinvesteringer på så kort tid som nu.  Fredag løftede borgmester Anker Boye (S) sløret for den nyeste i rækken -AP Ejendomme, der køber de sidste tre grunde i TBT-komplekset, i alt 28.000 kvadratmeter mellem Overgade og Vestergade.  Og som man kan se af tegningerne her på siden, får centrum en ny torvehal, der kommer til at ligge i stueetagen i Albani Karréen.  Ved præsentationen sagde artikekt og partner i Arkitema Architecs, Kim Risager: -Vi har kigget på Grand Central Station i New York, hvor der findes et madmarked under nogle flotte gamle hvælvinger -det findes også i Barcelona og Madrid.  -Vi skaber et rum, hvor vi arbejder med ovenlys, der brydes af det grønne, så det bliver behageligt at være der.  Jeg tror, det bliver et sted, hvor man absolut må ind for at indsnuse duftene og spise delikatesser.    Fantastisk restaurant   Han forklarede, at man havde lyttet meget til, hvad Odense selv ønsker.  -Vi skaber nogle pladser og nogle rum her i byen, så der bliver rart at være. Vi laver kanter i stueplan, hvor man kan sidde i solen -og en café.  Hans Peter Svendler, tidligere direktør i Realdania, der er ansvarlig for omlægningen af TBT sammen med Odense Kommune, var især glad for den restaurant, der kommer på første sal: -Her kan man kigge ud på Albani Torv og kigge ind i torvehallen.  Det bliver et rum, der linker, hvad der sker inde i huset med torvet. Jeg tror, det bliver et helt fantastisk sted, som han sagde.    Flyt med det samme   Karéen kommer også til at indeholde lejligheder, hvor arkitekterne også har kigget mod New York, sagde Kim Risager: -Det er ikke den store firkantede karré eller modernistiske klods, vi kender fra 1960' erne og 70' erne. Hele tiden bryder vi ned i mindre målestoksforhold og refererer til de omkringliggende bygninger, så man har en identitet der, hvor man går ind til sin bolig. Små nuancer og skift, små forskydninger i facaden, både horisontalt og vertikalt, så der hele tiden opstår uderum.  -Når man kigger op, vil man se små tagterrasser. Og på tagene kommer fællesarealer, endda med små drivhuse, så man kan have sin egen byhave og krydderurter. I virkeligheden kan man ligeså godt se at få solgt de store villaer ude omkring Odense og komme herind og bo -her er det hele, sagde han.  For i den tilstødende karré, Fisketorvs Karréen, kommer specialbutikkerne til at ligge.  -De skaber liv og giver noget tilbage til byen. Det kan være vinbutikker, osterier, bagerier -alt det, vi ved fungerer.  Den velkendte ruin på I.  Vilhelm Verners Plads bliver også liggende.  Den er nemlig blevet en del af projektet.    Lokkemad   -Vi bruger ruinen som en slags lokkemad hen til bygningen og har arbejdet med nogle polerede flader omkring den. De virker nærmest som et spejl, så ruinen bliver forstærket i spejlingen -og om aftenen vil man kunne lave noget særligt lys omkring den, sagde Kim Risager.  Rettelse 12.7.2017:  I forbindelse med åbningen af Torvehal Bornholm i Rønne den 1. juli 

omtalte vi i avisen Thor Kure, som besøgte hallen, som formand for 

Bornholms Kødkvægforening.  Han oplyser imidlertid, at han ikke er formand, men menigt medlem.  Den nuværende formand hedder Lene Andersen.  Vi beklager fejlen.  tøm.   Præcis klokken 11.01 dut her lørdag bliver døren til et endnu et bornholmsk fødevaremekka slået op, da Torvehal Bornholm åbner i Gartnervangen, Rønne.  En yngre kvinde blandt de allerførste kunder, der strømmer ind i de hellige fødevarehaller, kigger sig omkring og siger: - Det er lidt fedt med det rustikke særpræg.  - Jeg giver dig ret, giver veninden hende medløb.  Lidt længere fremme står Kasper Buchardt Thye fra Svaneke Brød og skærer smagsprøver i skiver, mens han appellerer til de tilstrømmende potentielle kunder: - Var det noget med noget brød?! - Ja, det ser dejligt ud, siger den yngre kvinde.  - Jo, men jeg mener, hvad synes du om brødet, lyder det selvbevidste svar fra bageren.  Torvehal Bornholm er indrettet i det gamle Rønne Slagtehus over for Rema 1000, og den bliver hurtigt et tilløbsstykke på denne åbningsdag.  Det rustikke lokaler med udsigt til spær og åbent til kip giver den helt rigtige stemning til at snuse rundt blandt de mange fortrinsvis bornholmske fødevarer. Her er rigeligt til at aktivere mundvandet - brød altså, men også oliven, grøntsager, pølser, oste, diverse andre typer pålæg, fisk, rødt kød, mel og pasta, vine, diverse specialiteter og mere til.  Snifsnif, her dufter af søde sager? Det er Helle Rimmers skyld, hun står ved en lille stand ved sin ovn og tryller kager frem. Hun sælger også forskellige køkkenremedier, og på fliserne på væggen har hun ophængt et skilt: " Never Trust a Skinny Cook", står der.  Det er rigtigt, stol aldrig på en radmager kok.  - Jeg er populær i dag, fordi jeg uddeler smagsprøver, siger Helle Rimmer, som man givetvis kan stole på, og arbejder ufortrødent videre, mens hun forklarer, hvad det er, hun serverer for folk.  - Det er madeleinekager, siger hun.  - Det er en ret gammel kage fra Frankrig, helt tilbage fra 1800-tallet, hvor en greves tjenestepige, Madeleine, opfandt den.  Franskmænd er gode til at holde fast i deres traditioner, så derfor laver man stadig madeleinekager - og de er lidt vanedannende.  Jeg bruger Høstets havtornesirup til mine kager. Så snart, de kommer ud af ovnen, kommer jeg havtornen på, så den lige så stille kan sive ned i kagen. Så får man det søde med det syrlige med det lidt bitre, som havtorn har, og den sidder lige i skabet.  Salte muffins Helle Rimmer vil ikke være et fuldstændig fast indslag i Torvehal Bornholm, men vil komme lidt til og fra.  - Jeg vil skrive på min tavle, hvornår jeg er her, siger hun.  - Det vil være nogle weekender og nogle onsdag og torsdage, for jeg har også et andet job, jeg skal passe. Når jeg er her den 6.-9. juli vil jeg ha' de mest fabelagtige fransker pander med fra Debuyer. De laver pander, som er supersolide og kan stege en bøf, så den får stegeskorpe på begge sider, i stedet for at den ligger og koger lidt lige som på teflon.  Mange vil også gerne væk fra den kemi, der er på de pander.  Men når du er her, vil du lave madeleinekager? - Nej, jeg vil lave forskellige ting. For mit formål med at være her er, at jeg får inkorporeret nogle af de bornholmske ingredienser i det, jeg laver, fordi her er så mange gode ting. I dag bruger jeg ud over havtorn også lavendelblomster, som jeg har købt hos Kvist og Kvas her i torvehallen. Jeg vil for eksempel også lave salte muffins, hvor jeg vil bruge bacon, ost og oliven - på den måde kommer jeg hele tiden omkring forskellige produkter.  Så kan man sætte sig et sted herude og spise det, jeg serverer, med en kop kaffe, eller hvad man nu har lyst til i caféen.  Iværksætter og indehaver af torvehallen, Morten Pedersen, er en glad mand, som han står der i caféen og laver udsøgt kaffe til kunderne.  - Det er en stor dag, når man har gået og knoklet i månedsvis for at få det op at stå, nu at se det gamle slagtehus proppet til randen med nysgerrige gæster. Og reaktionerne er rigtig positive, siger han.  Havde du regnet med, der kom så mange? - Nej, det havde jeg overhovedet ikke, jeg er meget overvældet.  Hvordan har de sidste par dage været? - Det har været lange dage og lange nætter, men der har været en fantastisk god energi, især i forhold til producenterne, som har været inde at opbygge deres stande, og som du kan se, er de også rigtig gode til at præsentere deres varer, siger Morten Pedersen.  Susie Clausen fra Sandvig Er du kørt til Rønne specifikt for at se torvehallen? - Ja, det er jeg.  Hvad synes du om det, du ser? - Jeg synes faktisk, at det er rigtig godt. Det er dejligt, at der igen sker sådan et nyt tiltag på Bornholm. Jeg tror også, at det kan blive rigtig godt, og at det er noget, man gerne vil ta' hen til og besøge. Jeg synes, at vi har savnet noget som det her. Man kan jo se, hvordan det fungerer med torvehallerne på Israels Plads i København, og det her ligner lidt. Nu er det lige åbnet og skal ha' lov at finde sin plads, men det er så godt tænkt.  Du vil personligt gerne køre hertil? - Helt sikkert. Også måske bare for at sidde og hygge sig og få et glas vin og noget at spise, det behøver ikke nødvendigvis være for at skulle købe et eller andet. Alene stemningen vil tiltrække folk, ligesom i København, og jeg tror faktisk, at det kan blive et insted, og at det kommer til at vokse.  Bjarne Andersen, Rønne: - Jeg synes, at det er nye, gode bornholmske produkter, man finder her, men de har så den ulempe, at de koster 10 kroner mere end alt muligt andet. Sådan er det jo bare, når man vi vil ha' sådan noget, men jeg synes, at det er et flot initiativ, man har lavet.  Kunne du finde på at komme her? - Både ja og nej, for ved du hvad, jeg er gift, og det er jo ikke mig, der står for indkøbene. Jeg køber kun rødvin selv, alt det andet har jeg en indkøbschef til, haha. Og i min årgang vil jeg tro, at det er 70-80 procent, der har det sådan.  Tror du så, hun kan finde på at komme herop? - Ja, det ku' hun nok.  Thor Kure, formand for Bornholms Kødkvægforening - Jeg synes, det er et fantastisk projekt og nogle fantastiske rammer at ha' det i. Det er også lidt nostalgisk, for sidst jeg var her, hentede jeg en slagtet ko, og jeg har stadig skindet derhjemme, så det må ha' været en gang i 80' erne.  Men jeg synes, at vi har manglet sådan en torvehal til de lokale fødevarer, så jeg er vildt begejstret.  Tror du, torvehallen har en fremtid? - Ja, jeg tror på det, folk skal bare lige finde ud, at den er her, så vil de falde pladask for det. Min kone har lige sagt " hold kæft, hvor er det nogle gode rammer", så det er godt set.  Tror du, det er for feinschmeckere og folk, der har penge på bankbogen? - Det tror jeg ikke kun, det er. Det er selvfølgelig et spørgsmål om, hvad tingene koster, men her er også noget, der smager godt. Vi har lige smagt et stykke ost, og det vil man gerne betale lidt ekstra for, frem for en gummiost, ler Thor Kure.  Det har været lange dage og lange nætter, men der har været en fantastisk god energi Morten Pedersen, Torvehal Bornholm .  En stribe kritiske kommentarer fra kunderne får Københavns nye torvehaller til at reagere.  Siden Torvehallerne åbnede under stor bevågenhed i september har kunderne brokket sig over for høje priser og manglende markedsstemning.  Kritikken har været berettiget, lyder det i dag fra Torvehallerne.  »Hvis du kommer ned igennem gaden, og alt er pænt, poleret og pudset, og du ikke ser et eneste prisskilt med et godt tilbud, så vil du opfatte det som værende dyrt,« siger Niels Lønborg Brandt, der er torvehalschef og ansat af Jeudan, der ejer bygningerne.  Det er først til januar, at Jeudan gennemfører en markedsundersøgelse, som skal give klare svar på, hvad københavnerne mener om deres nye madmekka. Men fordi signalerne fra kunderne har været meget tydelige, har Niels Lønborg Brandt allerede nu bedt stadeholderne »rode lidt mere« og gøre sig umage med at »skabe markedsstemning«. »Vi skal bryde linjerne lidt mere. Komme bedre ud på gangene og lave nogle gode tilbud,« siger han og fortæller, at han ønsker et bredere udvalg og bredere prisspænd.    Succesfuld åbning   Han er dog grundlæggende meget tilfreds med de små første fire måneder af Torvehallernes levetid. Der har været overvejende positive reaktioner i danske medier, og blandt de udenlandske medier har The New York Times skabt omtale, som Torvehallerne kan være særdeles tilfreds med.  Besøgstallene har været enorme i begyndelsen med op mod 125.000 per uge. Siden er antallet faldet til 60.000 til 80.000 per uge, men det er stadig højt i forhold til det oprindelige ønske om op til 40.000 per uge.    Mangel på børnefamilier   Besøgstallet forventes dog at falde drastisk, når jul og nytår er overstået og den grå hverdag melder sig. Derfor bliver det nødvendigt at få fat i børnefamilierne, som hidtil har gået i en stor bue uden om Torvehallerne.  »Vi vil næste år prøve at tiltrække flere børnefamilier. Vi vil lave aktiviteter, som tiltrækker dem,« siger Niels Lønborg Brandt og nævner, at aktiviteterne kommer til at handle om fødevarer og ikke bare bliver en klovn på en scene som i shoppingcentrene.  Lykkes det ikke at holde besøgstallene oppe, vil det få konsekvenser for åbningstiden, som er alle ugens dage på nær mandag.  »Vi er åbne over for at justere åbningstiderne, og det kan ske om et halvt eller et helt år. Vi skal ikke hverken have mere eller mindre åbent, end der er behov for, og vi vil derfor holde nøje øje med besøgstal og omsætning og have dialog med stadeholderne om det,« siger han.  Åbningstiden er et af de mere kildne emne blandt stadeholderne, for der er dybt forskellige behov.  »Hvis man som ene mand betjener en lille bagerbutik, så vil man måske gerne have en ugentlig fridag, hvilket jeg har stor forståelse for. Men personligt synes jeg, at vi skal have åbent hver dag. Det er synd at have lukket, mens alle andre butikker, som ligger omkring os, har åbent,« siger Mikkel Sarbo, der er indehaver af thesalonen Tante T og talsmand for stadeholderne i Torvehallerne.  Han er uenig i, at priserne er for høje i torvehallerne.  »Nej, jeg synes faktisk, at vi har gode priser.  Priserne er et resultat af, at vi sælger varer af høj kvalitet,« siger han.  Samtidig slår Mikkel Sarbo fast, at der er grænser for, hvor meget sydlandsk markedsstemning, man kan skabe i et nyåbnet glasbyggeri i København.  »Nogle har været lidt skuffede, fordi de har haft et billede inde i hovedet af, at der ville være en masse folk, der stod og råbte med tilbud, og at man kunne få det hele for det halve. Men det har vi ikke kunnet levere.  For vi har regler om moms, skat og fødevaresikkerhed i Danmark. Så vi kan ikke lave præcis det samme som på et sydeuropæisk marked, hvor reglerne er noget lempeligere.  olha@berlingske.dk     Fakta: fakta     Torvehallerne   Torvehallerne har mødt stor modstand og været undervejs i mere end ti år. De åbnede i september på Israels Plads i København, der er centralt placeret ved Nørreport Station.  Der er ingen penge fra kommunen involveret.  Derimod er det Jeudan A/ S, som står for driften. Investeringen har været på cirka 100 mio. kr., oplyser Jeudan, og selskabet erklærer sig parat til at bruge de næste 50 år til at afdrage på investeringen.  Som forretningsdrivende kan man søge om et stade. Fra begyndelsen af næste år er der fyldt op i de to haller, som udgør Torvehallernes indendørsareal. Jeudan forbeholder sig ret til at afvise ansøgere, der ikke passer ind i hallerne.  De mindste indendørs stader koster 12.500 kroner om måneden. Ejeren af Tante T oplyser, at det har været muligt at omsætte for 8.000 til 10.000 kroner på stille dage, hvilket han betegner som en god forretning. På en god lørdag har butikken haft en indtægt på op mod 20.000 kroner.    Københavns markedsplads   Længe før Torvehallerne har Israels Plads været et blomstrende handelsmarked. Allerede i 1889 etableres Grønttorvet på Israels Plads, og det ligger der frem til 1958, hvor Grønttorvet flytter til Valby, hvor det er i dag.  I 1997 formulerer arkitekt Hans Peter Hagens i en artikel i Politiken sin drøm om torvehaller på Israels Plads. Året efter stiftes Københavns Torvelaug med Hans Peter Hagens som primus motor, og lauget har torvehaller på Israels Plads som sit eneste formål.  I år 2000 giver Københavns Kommune sin opbakning til projektet, men betinger sig privat finansiering. I 2002 vedtages et konkret forslag til lokalplanen for området.  I 2008 skulle torvehallerne have åbnet.  Men det hele falder på gulvet, da Center Plan, der er investor og driftsherre, går konkurs.  I 2009 indgår Jeudan en aftale med Københavns Kommune om overtagelse af koncessionen, og i september 2011 åbner Torvehallerne.  KILDE: TORVEHALLERNE/ JEUDAN.  HILLERØD: Tag i Hillerød Storcenter og gå på jagt efter gourmetvarer eller på restaurant blandt torveboder.  Sådan lyder oplægget fra bygherren bag det planlagte Hillerød Storcenter på Møllebrogrunden, M. Goldschmidt Holding ( MGH). Ideen blev fremlagt mundtligt på et møde mellem Hillerød Kommune og MGH forrige uge. På mødet blev MGH først orienteret om, at Hillerøds politikere havde blokeret for, at der blev bygget dagligvarebutikker i centret.  -MGH fremsatte derefter et nyt ønske om mulighed for at kunne etablere torvehaller á la Israels Plads i Møllebrocenteret, siger borgmester Kirsten Jensen ( S) i en pressemeddelelse.  Ulrik Bebe, projektdirektør i MGH bekræfter, at det nye forslag drejer sig om torvehaller.  -Vi mener at området omkring Nordsjælland og Hillerød vil have gavn af et center med torvehaller, siger Ulrik Bebe.    Ingen hindring   Han mener ikke, at torvehaller strider imod det politiske nej til dagligvarebutikker.  -Torvehallerne har specialvarer og supplerer en tur i dagligvarebutikken. Du får ikke frisk fisk eller specialprodukter, som ligger i den dyrere ende i en dagligvarebutik.  Derfor mener vi helt klart, at det ikke vil konkurrere med bymidtens butikker, men i stedet være et scoop for Hillerød.  Ulrik Bebe mener heller ikke, at planlov eller politiske krav om kun få små butikker er en hindring.  -Der er ikke nogen hindring for torvehaller under planloven. Det strider heller ikke imod kravet om, at der ikke må være småbutikker.  Her laver vi et samlet område, hvor der så er boder, siger Ulrik Bebe.    Drøfte til august   Det konkrete forslag forventer MGH at sende til Hillerød Kommune inden for de kommende uger. Det kommer specifikt til at dreje sig om en »butik« på 2000 kvadratmeter opdelt i små boder af 20-30 kvadratmeter, som vil omfatte blandt andet specialboder, restaurant, café, isenkramvarer -samt også rene fødevarer efter samme model som i Torvehallerne i København.  MGH mener, at Hillerød Kommune med sin beslutning om ikke at give plads til dagligvarer ikke har udelukket muligheden for mindre boder med fødevarer i et torvehals-koncept.  -Jeg accepterede at fremlægge det nye forslag for økonomiudvalget på vores augustmøde. Forslaget skal nu vurderes af forvaltningen, inden det lægges frem for udvalget, siger Kirsten Jensen.  brandt.  VOERVADSBRO -Turisterne og lokale mad-entusiaster har været flittige til at besøge Voervadsbro Torvehal i løbet af sommeren. Faktisk har der på de gode varme sommerdage været så mange kunder i butikken, at Inge Kunz, der driver torvehallen, nærmest må løbe rundt for at følge med.  -Ja, det er jo vores højsæson nu, og der er mange turister. Nogle gange ankommer der en hel busfuld.  Men der kommer også mange lokale stamkunder. Folk har fundet ud af, at vi er her, siger Inge Kunz i en af de sjældne små pauser.  Torvehallen i Voervadsbro har nu eksisteret i godt og vel tre år. Projektet blev oprettet i maj 2009 ved et samarbejde med Det lille røgeri.  Det var nærliggende, da hallen er placeret lige bag røgeriet.  Ideen bag torvehallen er, at lokale fødevareproducenter og kunsthåndværkere kan få deres varer solgt i Voervadsbro.  Nogle leverandører har deres egne gårdbutikker, men langtfra alle.  Og der er ingen tvivl om, at torvehallens strategiske placering ved det lille røgeri er med til at sikre, at leverandørerne får øget deres omsætning, uanset om de selv har gårdbutikker eller ej.    Nysgerrige kunder   -Vi sælger varer med lokale rødder, og det er noget, som mange kunder kan lide. De spørger og spørger og vil vide en masse om varerne.  Det er jo dejligt, fastslår Inge Kunz -som meget apropos var iført en T-shirt med sloganet Bevidst mad til madbevidste kunder".  Man kan få sin lyst styret, når det gælder råvarer og specialiteter. Kød fra skotsk højlandskvæg, økologisk svinekød, vildtkød, strudsekød, fasan-spegepølse, øl fra lokale mikrobyggerier, æblemost, saft, langtidshævet brød, ost og meget mere. Torvehallen er et paradis for madelskere.  Kunsthåndværk er der også -keramik, malerier og sågar bøger.  Hylderne og frysediskene står tæt, for i årenes løb er der kommet flere leverandører til. En af de senest ankomne er Hanne Fisker fra Tyklundgård" ved Bryrup.  Hun opdrætter limousinekvæg og fremstiller desuden i samarbejde med en slagter nogle specielle spegepølser af fasankød og krondyrkød.  -Jeg kan rigtig godt lide konceptet bag Torvehallen.  Det er alletiders vindue" for de små fødevarerproducenter, der jo ikke allesammen kan have en gårdbutik, siger Hanne Fisker.  Et tæt samarbejde med leverandørerne og en vis portion idealisme er også nødvendigt.  Et projekt som torvehallen kræver meget arbejde, og lønnen er ikke høj, tilføjer hun.  Den faste stab i hallen udgøres af Inge Kunz og Annie Friis Ryge, men nogle af samarbejdspartnerne er ikke bange for at give et nap med, når der er ekstra travlhed.  Således sprang Hanne Fisker til og ekspederede et par kunder, mens Inge Kunz var optaget af at snakke med avisens udsendte.  -For at være med i sådan noget her, skal man brænde for det. Men netværket vokser, og det breder sig som ringe i vandet, siger Inge Kunz.  ÅBNINGSTID: »Jeg ville ønske, jeg kunne sige, vi slår dørene op på fredag. Men som man kan se på lokalerne, så når vi det simpelthen ikke,« siger Henrik Nielsen, der er en af idémændende bag Valby Torvehaller, mens han peger på de tomme områder, hvor man dog godt kan se, at der er gjort plads til stadeholderne.  Åbningen bliver efter alt at dømme senest den 1. juli, hvor omkring 30 forskellige stadeholdere skal tage plads, hvor der lige nu ligger støv fra håndværkernes huseren.    Valby er første skridt   Ifølge Henrik Nielsen begyndte planlægningen af Torvehallerne i Valby først i juni 2012.  Dengang var torvehallerne oprindeligt tænkt til at skulle ligge i City 2.  »Så talte vi med Datea, der har bygningerne, og de synes det lød som et godt koncept til lokalerne ud til Tingstedet. Da vi først så lokalerne tænkte vi, at det måske var lidt småt i forhold til vores planer. Men så gik vi det igennem, og blev hurtigt enige om, at vi faktisk kunne lave noget rigtigt spændende her,« siger Henrik Nielsen. Efter åbningen af Valby Torvehaller er det planen at fortsætte med flere torvehaller rundt omkring. Blandt andet er City 2 endnu ikke taget af idelisten.    Stor investering i lokaler   Først skal de snart nyistandsatte lokaler i Valby dog fyldes med liv, dufte og snak over bordene.  »Vi er stort set nået i mål. De sidste ting, som installation af hvidevarer, det går stærkt. Og så skal stadeholderne bare finde sig til rette,« fortæller Henrik Nielsen.  Et nøjagtigt tal på investeringen i projektet i Valby får vi ikke, men: »Der er investeret i omegnen af 10 millioner kroner i bygningerne her på Tingstedet. Men jeg er til gengæld også sikker på, at det bliver en succes. Ud over, at lokalerne ligger helt centralt i Valby, så er der et stort opland fra både Frederiksberg, villakvarterne ud til motorvejen og fra Vesterbro,« siger han.  ISRAELS PLADS: En stribe kritiske kommentarer fra kunderne får Københavns nye torvehaller til at reagere. Siden Torvehallerne åbnede under stor bevågenhed i september har kunderne brokket sig over for høje priser og manglende markedsstemning. Kritikken har været berettiget, lyder det i dag fra Torvehallerne.  » Hvis du kommer ned igennem gaden, og alt er pænt, poleret og pudset, og du ikke ser et eneste prisskilt med et godt tilbud, så vil du opfatte det som værende dyrt, « siger Niels Lønborg Brandt, der er torvehalschef og ansat af Jeudan, der ejer bygningerne.  Det er først til januar, at Jeudan gennemfører en markedsundersøgelse, som skal give klare svar på, hvad københavnerne mener om deres nye madmekka.  Men fordi signalerne fra kunderne har været meget tydelige, har Niels Lønborg Brandt allerede nu bedt stadeholderne » rode lidt mere « og gøre sig umage med at » skabe markedsstemning « . » Vi skal bryde linjerne lidt mere. Komme bedre ud på gangene og lave nogle gode tilbud, « siger han og fortæller, at han ønsker et bredere udvalg og bredere prisspænd.    Succesfuld åbning   Han er dog grundlæggende meget tilfreds med de små første fire måneder af Torvehallernes levetid. Der har været overvejende positive reaktioner i danske medier, og blandt de udenlandske medier har The New York Times skabt omtale, som Torvehallerne kan være særdeles tilfreds med. Besøgstallene har været enorme i begyndelsen med op mod 125.000 per uge. Siden er antallet faldet til 60.000 til 80.000 per uge, men det er stadig højt i forhold til det oprindelige ønske om op til 40.000 per uge.  Mangel på børnefamilier Besøgstallet forventes dog at falde drastisk, når jul og nytår er overstået og den grå hverdag melder sig. Derfor bliver det nødvendigt at få fat i børnefamilierne, som hidtil har gået i en stor bue uden om Torvehallerne.  » Vi vil næste år prøve at tiltrække flere børnefamilier.  Vi vil lave aktiviteter, som tiltrækker dem, « siger Niels Lønborg Brandt og nævner, at aktiviteterne kommer til at handle om fødevarer og ikke bare bliver en klovn på en scene som i shoppingcentrene.  Lykkes det ikke at holde besøgstallene oppe, vil det få konsekvenser for åbningstiden, som er alle ugens dage på nær mandag.  » Vi er åbne over for at justere åbningstiderne, og det kan ske om et halvt eller et helt år. Vi skal ikke hverken have mere eller mindre åbent, end der er behov for, og vi vil derfor holde nøje øje med besøgstal og omsætning og have dialog med stadeholderne om det, « siger han.  Uenige om åbningstider Åbningstiden er et af de mere kildne emne blandt stadeholderne, for der er dybt forskellige behov.  » Hvis man som ene mand betjener en lille bagerbutik, så vil man måske gerne have en ugentlig fridag, hvilket jeg har stor forståelse for.  Men personligt synes jeg, at vi skal have åbent hver dag. Det er synd at have lukket, mens alle andre butikker, som ligger omkring os, har åbent, « siger Mikkel Sarbo, der er indehaver af thesalonen Tante T og talsmand for stadeholderne i Torvehallerne.  Han er uenig i, at priserne er for høje i torvehallerne.  » Nej, jeg synes faktisk, at vi har gode priser. Priserne er et resultat af, at vi sælger varer af høj kvalitet, « siger han.  Samtidig slår Mikkel Sarbo fast, at der er grænser for, hvor meget sydlandsk markedsstemning, man kan skabe i et nyåbnet glasbyggeri i København.  » Nogle har været lidt skuffede, fordi de har haft et billede inde i hovedet af, at der ville være en masse folk, der stod og råbte med tilbud, og at man kunne få det hele for det halve. Men det har vi ikke kunnet levere.  For vi har regler om moms, skat og fødevaresikkerhed i Danmark. Så vi kan ikke lave præcis det samme som på et sydeuropæisk marked, hvor reglerne er noget lempeligere. «.    Fakta     KØBENHAVNS MARKEDSPLADS   Længe før Torvehallerne har Israels Plads været et blomstrende handelsmarked.  Allerede i . . . . etableres Grønttorvet på Israels Plads, og det ligger der frem til . . . . , hvor Grønttorvet flytter til Valby, hvor det er i dag.  I . . . . formulerer arkitekt Hans Peter Hagens i en artikel i Politiken sin drøm om torvehaller på Israels Plads.  Året efter stiftes Københavns Torvelaug med Hans Peter Hagens som primus motor, og lauget har torvehaller på Israels Plads som sit eneste formål.  I år . . . . giver Københavns Kommune sin opbakning til projektet, men betinger sig privat finansiering. I . . . . vedtages et konkret forslag til lokalplanen for området.  I . . . . skulle torvehallerne have åbnet. Men det hele falder på gulvet, da Center Plan, der er investor og driftsherre, går konkurs.  I . . . . indgår Jeudan en aftale med Københavns Kommune om overtagelse af koncessionen, og i september . . . . åbner Torvehallerne.  Kilde: Torvehallerne/ Jeudan.  VOERVADSBRO - I går formiddag åbnede Voervadsbro Torvehal, og der gik ikke lang tid, fra kunderne blev budt indenfor, til de første stod klar ved kassen.  - Jeg bor her i Voervadsbro og kører i forvejen rundt til gårdbutikker og køber ting. Det er et rigtigt godt initiativ at få det samlet, og jeg støtter kvalitetsmad, økologi og danske varer, sagde Lone Grundt Larsen, der havde købt økologiske frankfurtere og danske jordbær.  Og netop jordbær så ud til at være dagens sællert.  Det havde Anne-Maria Fortmeier, der bor nær Voervadsbro, også forsynet sig med, og økologiske wienerpølser tog hun også med hjem.  - Jeg er glædeligt overrasket over, at der kommer så mange første gang. Jeg synes, det er utrolig godt, fordi det netop er økologi, sagde hun.    Turistchef med   Imellem jordbær-kunderne var også turistchef i Horsens Kommune, Lene Kamilla Hansen, der var kommet med en gave fra Horsens Erhvervsråd.  - Jeg håber, det bliver et trækplaster, og det er noget, vi vil henvise til i høj grad, slog hun fast og opfordrede lokale producenter til at bakke op om torvehallen.  Torvehallen er blevet til i et samarbejde mellem Helle Mølgaard, der driver Det lille røgeri i Voervadsbro og Inge Kunz, der driver Klostergaard mellem Gl. Ry og Sdr. Vissing.  Deres tanke er, at de i torvehallen vil sælge fødevarer og grønt fremstillet af små producenter.  Torvehallen ligger bag Det lille røgeri i lejede lokaler med landlig stil i form af bindingsværk.    Kultur   Indtil nu har de to initiativtagere lavet aftale med ca. 15 producenter fra bl.a. Brædstrup, Dørup og Voerladegård. Torvehallen er en non-profit forretning forstået på den måde, at et evt. overskud skal gavne lokalområdet. Kvinderne forestiller sig, at et overskud f.eks. kan gå til træningsdragter i en lokal idrætsforening eller til nye borde i et forsamlingshus i lokalområdet.  At det indtil nu er blevet til aftaler med 15 producenter, er Helle Mølgaard rigtig godt tilfreds med.  - Og jeg er overbevist om, at når det kommer til at køre på skinner og har trådt sine barnesko, vil der komme flere til. Der er mange, der lige skal se, hvordan tingene arter sig, slog hun fast.  Torvehallen vil holde åbent hver søndag kl. 10-16, og her står Helle Mølgaard og Inge Kunz klar til at ekspedere.  - Vi vil ikke stille det krav, at producenterne skal afsætte tid til at stå her. Det er for at gøre det nemt for dem, sagde Helle Mølgaard.  I torvehallen finder man primært danske produkter, og i går kunne kunderne bl.a. se nærmere på brød, kød, mel, honning, syltetøj, vin og chokolade. Økologiske produkter er meget velkomne.  Helle Mølgaard og Inge Kunz håber, at stedet med tiden også kan udvikle sig til et kultur-sted.  - I dag (i går, red.) skal Voerladegård Kor komme og synge. Men det kunne også være nogle, der havde lyst til at udstille noget eller spille teater, og så prøver vi på at lave rammerne bag ved det, forklarede Inge Kunz.    PALÆO   WE opt for the Meatza with goats cheese and the Elixir of Life-juice made of fresh apple, spinach and cucumber for a total of 99 kr. The big, minced, organic beef patty of the Meatza is satisfyingly juicy and greasy with intense meat flavour and a nice, almost caramelized surface. The dark, pickled mushrooms and red pepper purée don't impress the taste buds, but the parsley pesto is tasty and intense. The cucumber-juice lacks some zing or deepness so we try another made with apple, strawberry, lemon and chili ( 39 DKK for a small juice) which is much more satisfying.    CAVA BAR   WE move out into the open in the space between the two halls and order two glasses of Cava El Veijo Brut ( 40 DKK) filled to the top of an open glass called a coupe, which is perhaps more suited for growing cress. But with the simple, fruity, roughly textured yet nicely balanced cava ( as well as the sun on our faces) it actually works rather well. There are several cavas to choose from, including a semi-sweet version with a bright red colour. If you crave solid sustenance, it's possible to dig into a shellfish platter ( 125 DKK) with langoustines, mussels, clams and tiger prawns, as well as oysters and other seafood. Every Thursday ( 17-19) and Sunday ( 15-17), and if the weather is good, there's live music in the small square.    ARLA UNIKA   DENMARK'S largest milk producer and buyer is, without doubt, Arla who are responsible for both a number of good and some bad cheeses. The cheeses at Unika are on the good ( if not great) side. The Arla Unika series is represented at many top restaurants in Copenhagen ( previously the only place to taste them), but with this stand in Torvehallerne, ' ordinary' people now have the opportunity to not only taste them, but take them home as well. Anders Boas Halkiær is one of the jolly cheese men behind the counter and is always ready to provide you with good advice - or some weird chutney you discover goes perfectly with your cheese. Arla Unika also has a small selection of interesting wines to match the cheeses from France ( especially Jura), Germany and Denmark. In terms of cheese, we chose the young Blue Gjesing and a more aged Havarti style cheese. The blue cheese was, as Anders advised us, very mild and creamy, while the Havarti was intense and almost buttery to the taste with nice salt crystals.    LE PETIT   COPENHAGEN'S most special wine bar is situated in Torvehallerne - and actually couldn't be anywhere else. Whereas other bars in Copenhagen, by obvious necessity, consists of a small closed space behind an inviting door, Le Petit's open bar is randomly squeezed together between the diversity of the other shops in Hall 1 - next to Arla Unika, an icecream shop and across from a fresh pasta-maker. There, you can prop yourself against the cosy wooden counter with a good glass of specially selected wine. We opted for a glass of Bourgogne Blanc from Alain Chavy ( 55 DKK). Refreshing, crisp, good minerality and a light, quite perfumed nose. To accompany the wine we chose a plate of very tasty salami and Serrano ham.    A XOCO   IT'S definitely worth paying a visit to the A XOCO stand where you'll find some very nice chocolates, even if it's positioned pretty high on the hype-scale. Although created by big Danish producer, Anton Berg, this niche brand demonstrates a different and interesting path for chocolate. We picked ten different chocolates from the counter with fillings made from fresh cream ( 75 DKK). Along with piemonte nougat with salt crystals and orange marzipan was bacon with tomato, white chocolate with pastis and goats cheese with thyme ( You can, of course, choose how adventurous you're willing to be). Each little confection had good bite to the chocolate and a soft and harmonic filling inside even if some were a little on the unusual side.    OMEGN   THIS is the place to go if you crave good quality and hardto-find products - often ecological and always as close to ' local' as possible. Here you can find chickens from Dalbakkegaard who have lived a proper life eating proper food, free-range eggs, excellent cheeses, Danish beer from the Herslev brewery as well as from the great Gitte Holmboe who is behind Bøgedal Beer ( also available on draft at Omegn). There are also organic jams and juices from Sweden, Danish smoked bacon, flour of all sorts, salami of red deer or pheasant, pates and honey from bees living in the city. It's also possible to have a bite while you're here. For example, the classical Danish dish ' Skipperlabskovs' ( mashed potatoes, beef and homemade pickled beetroot).  Der vil være så nærliggende at nævne noget med X-Factor, når talen falder på Pernille Rosendahl. For hun er en af de tre dommere i den populære talentkonkurrence, men lad nu det ligge i denne artikel. I al fald fra nu.  For Pernille Rosendahl er en af Danmarks suverænt mest karismatiske sangerinder, og hun er en naturlig frontfigur i The Storm.  The Storm blev dannet i 2006. Pernille Rosendahl og hendes mand Johan Wohlert havde fået et barn, hvilket havde sat deres respektive musikalske karrierer på stand by.  Hun havde været forsanger i Swan Lee, han havde været bassist i Mew, men lyset til musik trak stadig, så de dannede The Storm.  Musikalsk er der også tale om musik, der ikke er bleg for at sejle ud på de høje bølger.  I alt har de sendt to albums på gaden siden starten.  Torvehallerne sætter to gange to billetter på højkant til den stormfulde koncert sidst i april. Man skal bare skrive til os med navn, adresse og telefonnummer, så er man med i lodtrækningen.  1. præmien er to billetter til koncerten med spisning i Væksthuset før koncerten.  2. præmien vinder to billetter til koncerten.  Send en mail til vind-vej@budstikken. com eller send et brev eller postkort til Lokal-Bladet Budstikken, Torvegade 17, 7100 Vejle.  Vi skal have svaret senest tirsdag den 30.  marts, hvor vi om eftermiddagen ( altså når posten har været der), trækker lod og ringer derefter til de to vindere med besked.  STRUER: Først gik forretningen konkurs, og butikken lukkede.  Så blev hylderne tømt, og kurator gik i gang med at regne på tallene: Hvad skal sådan en lukket butik uden for Struers gågade-system koste? Nu lyder meldingen, at forretningen er solgt.  Køberen er Holstebro Frugtlager, som allerede umiddelbart efter lukningen viste interesse for at overtage forretningen. Det var Jakob Staunstrup, indehaver af Holstebro Frugtlager, som fik til opgave at tømme butikken for alle de primært letfordærvelige varer i dagene efter konkursen.  Og nu er der håb om, at Torvehallen åbner igen om få uger.  -Nu ryger de kedelige skilte med ordet lukket på Torvehallen snart ned, lyder det på Torvehallens side på Facebook.  Samme budskab kan man læse på butikkens facade, hvor vinduerne er overplastret med nye skilte med det glade budskab om den snarlige genåbning.    Mangler en underskrift   Helt konkret er Holstebro Frugtlager i færd med at overtage en del af hjørnebygningen på Vestergade, men ikke hele bygningen.  -Vi har købt stuetagen, hvor butikken ligger, og 2.  sal, som er en lejlighed. Men 1. sal er ikke med i handlen.  Det er en ejerlejlighed, siger Jakob Staunstrup.  Alle detaljer i handlen er dog ikke på plads endnu.  -Der er ikke skrevet under endnu. De har bekræftet, at de gerne vil sælge til os, og vi har også aftalt en pris, men de mangler at læse detaljerne igennem, siger Jakob Staunstrup, der betragter det som en formalitet.  Jakob Staunstrup fortæller, at der har været " lidt forhandling" om prisen, efter at Holstebro Frugtlaget fremsatte et konkret tilbud umiddelbart efter konkursen i begyndelsen af august.  Af samme grund kan han endnu ikke sætte en dato på, præcis hvornår butikken åbner igen, men det skal ifølge Jakob Staunstrup ske hurtigst muligt efter overtagelsen.  -Vi regner med at overtage 1. oktober. Da mener kurator, de kan have papirerne klar til os. Og så går der nok nogle dage med oprydning og istandsættelse, før vi kan tage det i brug, siger Jakob Staunstrup.  Nøglen har køberne ikke fået endnu.  -Den får vi først 1. oktober, men vi håber at få den lidt før. Vi skal have malet lokalerne, og vi vil også have lidt nyt inventar ind, så butikken kan fremstå frisk og opdateret, siger Jakob Staunstrup og oplyser, at Torvehallen vil blive drevet efter samme koncept som Holstebro Frugtlager med et salg af blomster, frugter og grøntsager, der kommer friske og direkte fra leverandørerne.  Flere kunder har udtrykt frygt for, om Torvehallen nogen sinde bliver den samme.  Men Jakob Staunstrup forventer ikke at lave en hel masse om på den måde, butikken hidtil er blevet drevet på.  -Vi vil gøre vores bedste, siger Jakob Staunstrup, som er klar over, at Torvehallen har haften høj stjerne hos mange af kunderne.  Nyheden om den snarligt genåbning bliver da også godt modtaget blandt de gamle kunder.  -Det er dejligt. Jeg synes, det har været rart at handle her, siger Kaja Hanggard, som avisen møder foran den lukkede butik.  Der er ikke skrevet under endnu.  de har bekræftet, at de gerne vil sælge til os, og vi har også aftalt en pris, men de mangler at læse detaljerne igennem.  JAKOB STAUNSTRUP, MEDINDEHAVER, HOLSTEBRO FRUGTLAGER.  HILLERØD: 42 procent af borgerne i Hillerød synes, at det er godt, der kommer torvehaller i Hillerød Storcenter, mens 49 procent ikke synes, det er godt. I hvert fald hvis man spørger de borgere, der kender til M. Goldschmidt Holding A/ S (MGH) planer om at bygge Hillerød Storcenter.  Det viser en webbaseret undersøgelse, Epinion har udført for MGH.  På byrådsmødet 29. januar stemte 14 for og 13 imod.  Byrådet er derfor lige så delt som borgerne, omend med omvendt fortegn. I undersøgelsen svarer 20 procent »ja, helt klart« godt til at der kommer torvehaller, 22 procent svarer »i nogen grad« godt, mens 18 procent svarer »nej, ikke i nævneværdig grad« og 31 procent »slet ikke«. 4 procent mener, torvehallerne ingen effekt får og 5 procent ved ikke.  Hos MGH glæder man sig over resultatet.  -Vi er tilfredse og positivt overraskede over, at så mange -42 procent -er positive for torvehaller, det er ret imponerende med den negative skrækkampagne, der har været kørt i debatten om torvehaller op til kommunalvalget og bagefter frem tilden 29. januar, siger direktør i MGH, Ulrik Bebe.  Epinion har i perioden 5. februar -9. marts spurgt 972 repræsentativt udvalgte danskere i Hillerød Kommune om, hvorvidt de har hørt, at der planlægges et byggeri af et Hillerød Storcenter på Møllebrogrunden i Hillerød. De 94 procent, der svarede »ja«, har Epinion derefter stillet en række andre spørgsmål, blandt andet det om torvehallerne.  Frederiksborg Amts Avis har fået udleveret resultatet af kommunikationsbureauet Kristiansen Ulveman.  Mange handler i Lyngby Undersøgelsen viser desuden, at ganske mange hillerødianere handler uden for Hillerød. 47 procent svarer, at de handler i Lyngby Storcenter, 14 procent at de handler i Sillebroen i Frederikssund og 10 procent at de handler i Gentofte.  Disse tal knytter Ulrik Bebe direkte til situationen med de mange butikker, der står tomme i bymidten.  -En af årsagerne til tomme butikker er, at folk handler mange steder, ikke mindst i Lyngby. Det er det, vil vi ændre med Hillerød Storcenter, siger han.  -Hele 47 procent af de adspurgte svarer, at de i dag handler i Lyngby Storcenter.  Det er et voldsomt tal, men vi er sikre på, at mange af dem i stedet vil blive i Hillerød, når Hillerød Storcenter står færdigt, mener han.  De adspurgte har dog kun kunnet svare »ja« eller »nej« til, hvorvidt de handler de tre steder. Det har ikke været muligt at svare »sjældent« eller »ofte«. Det har derfor været op til de adspurgte selv at definere, hvad svaret er, hvis man for eksempel har boet længe i Hillerød, men kun har handlet i Lyngby Storcenter et par gange.  Vil tiltrække kunder Resultatet viser også, at flertallet af borgerne tror på, at centret kan tiltrække kunder udefra, hvilket er nødvendigt, hvis centret skal løbe rundt.  Epinion har spurgt »Tror du, at Hillerød Storcenter vil hjælpe til med at tiltrække flere handlende fra andre byer? Hele 70 procent svarer enten ja, mange flere, eller ja, lidt flere. Mens 30 procent er overbeviste om, at centret ikke vil tiltrække flere handlende. Det har ikke været muligt at svare »ved ikke« til spørgsmålet.  Mindre positiv er vurderingen af, om centret vil gøre Hillerød til handelscentrum.  Til spørgsmålet »Tror du, at Hillerød Storcenter vil føre til, at Hillerød bliver et handelscentrum i Nordsjælland?« svarer 45 procent »Ja, helt klart« eller »Ja, i nogen grad«, mens 50 procent svarer enten »Det har ingen effekt«, »Nej, ikke i nævneværdig grad« eller »Nej, slet ikke«. 5 procent ved ikke.  47 procent planlægger selv at handle i Hillerød Storcenter, mens 41 procent svarer, at de ikke planlægger at gøre det, enten »ikke i nævneværdig grad« eller »slet ikke«, eller at det ingen effekt har.  12 procent ved ikke.  Til gengæld er der en meget klar tro på, at Hillerød Storcenter vil skabe arbejdspladser.  71 tror på, at centret vil skabe arbejdspladser i opførelsesperioden og 50 procent tror på, at centret vil skabe arbejdspladser på lang sigt.  MGH fremlagde Epinion-undersøgelsen på Hillerød Industri og Håndværkerforeningens generalforsamling i aftes og havde klausuleret undersøgelsen indtil klokken 19.00.  rich.  ISRAELS PLADS: Når byens store spisekammer, Torvehallerne på Israels Plads, åbner udendørspladsen for sommersæsonen i dag, onsdag, bliver det med fem nye og meget forskellige stadeholdere.  På pladsen mellem de to torvehaller vil man frem til september kunne få smagsindtryk fra både Fyn, Marokko, Italien og Thailand » Vi har udvalgt fem stadeholdere som både tilfører Torvehallerne et bredere udbud af varer, stor faglighed og naturligvis en stor kærlighed til de produkter, som de bringer til torvs, « siger konceptdirektør i Torvehallerne, Niels Lønborg Brandt i en pressemeddelelse.  » Udover at de tilfører Torvehallerne nye råvarer og delikatesser, vil de særligt supplere torvets udvalg af convenienceprodukter.  Altså mad som uden store, yderligere indkøb og tidsforbrug kan tilberedes, når man kommer hjem eller holder picnic i en af de omkringliggende parker, « siger han.  De nye staders indflytning på torvet bliver markeret med musik og smagsprøver i dag, ondag 6. maj kl. 10-19.    UDENDØRS MARKED   HVOR: Torvehallerne HVORNÅR: Onsdag 6. maj HVORDAN: Udendørs stader har åbent hele sommeren .    GUIDE NYE STADER 5   SMAGEN AF FYN: Vil bringe et udvalg af fynske egnsretter til torvs - alt sammen serveret i tapas-eller slider-format.  OMEGN: Ny udendørs økobeværtning, drevet af manden bag hallernes indendørs kolonialhandel med samme navn.  FORKETTA: Alessandro og Filippo fra Umbrien disker op med specialiteter fra deres italienske hjemegn.  THAIFOOD IN A BOX: Råvarer og convenience-food fra Thailand til at tage med hjem: Krydderier, saucer og grøntsagsblandinger.  TORVEBAZAR: Marokkansk stade, der vil servere søde sager inspireret af det nordafrikanske lands madtraditioner.  Da arkitekten Hans Peter Hagens i 1997 introducerede tanken om to torvehaller på Israels Plads tæt ved Nørreport Station, bifaldt mange, og ikke mindst områdets beboere, ideen.  Men der var også dem, som vendte tommelfingeren nedad.  København havde ingen tradition for torvehaller og åbne markedspladser, anførte skeptikerne. Den slags hørte hjemme under sydlige himmelstrøg og ikke i det kolde, fugtige danske klima.  Hans Peter Hagens troede knap sine egne øren.  »Jeg satte mig ind på bymuseet og begyndte at lede i arkiverne.  Og fandt i løbet af kort tid hundredvis af billeder fra blandt andet Gl. Strand, hvor fisketorvet lå, og Nikolai Plads med slagterboderne, som viste, at der langt tilbage i tiden har været markedspladser og noget, der minder om torvehaller, i København«, fortæller Hans Peter Hagens. »For slet ikke at tale om, at stort set alle større svenske byer har torvehaller - saluhaller - og at der så langt nordpå som i den finske hovedstad Helsinki findes flere torvehaller«. Så den med klimaet holdt ikke en meter.  I det hele taget har det været svært at finde på gode argumenter for, at københavnerne ikke skulle have en overdækket markedsplads, hvor de kan købe fødevarer af høj kvalitet, og hvor producenter fra hele landet kan udbrede kendskabet til forskellige regionale specialiteter. Derfor kan Hans Peter Hagens da også, 14 år efter at han undfangede ideen, stå på den brolagte plads mellem to store transparente torvehaller og med slet skjult stolthed fortælle historien om en drøm, der er blevet til virkelighed. Eller for at være helt præcis: Som bliver til virkelighed 2. september, når alle stadeholderne er rykket ind, og Torvehallerne officielt åbner.  Her, godt en uge inden åbningsdagen, ser det præcis så usandsynligt ud, at håndværkerne bliver færdige, som det altid gør med projekter i denne størrelsesorden.  »Men mon ikke de når det«, siger Hans Peter Hagens, hvis tegnestue, Arkitekturværkstedet, har projekteret Torvehallerne med ejendomsvirksomheden Jeudan som bygherre.  Sidste weekend blev plankeværket rundt om byggepladsen fjernet. Vinduespudserne er i gang med de store glasfacader.  Brolæggerne er så småt ved at være færdige og går nu og fejer grus ned i mellemrummene mellem stenene. I øvrigt brostenene fra den gamle plads, hvor Københavns Grønttorv lå frem til 1958. Mellem de gamle brosten kan man også finde nogle af Grønttorvets originale stadesten med numre indhugget.  Der er også plantet platantræer mellem bygningerne, og de ser selvfølgelig endnu lidt pjevsede ud.  »Træerne skal op i samme højde som stålsøjlerne, der bærer hallernes tag, før man rigtig får fornemmelsen af, at pladsen her hænger sammen med resten af Israels Plads og Ørstedsparken. Men heldigvis vokser plantaner hurtigt«, siger Hans Peter Hagens.    Mange forsinkelser   Da han - som dengang boede i Nansensgadekvarteret tæt på Israels Plads - havde offentliggjort sin ide, var der opbakning fra flere sider. Sammen med blandt andre den tidligere formand for Foreningen til Hovedstadens Forskønnelse, advokat Bonnie Mürsch, journalisten og idemanden Jacob Ludvigsen og forfatteren Iselin Hermann dannede han Københavns Torvelaug af 1998, hvis eneste formål har været at få opført torvehallerne.  »Kokke, slagtere, grønthandlere, skuespillere, forfattere... alle mulige mennesker syntes, at det var en fremragende ide.  Det har fra begyndelsen været et meget folkeligt projekt«, siger Hans Peter Hagens.  Også Københavns Kommune har det meste af vejen været venlig stemt.  »Kommunen havde på et tidligt tidspunkt planer om at lægge en ny busterminal på Israels Plads. Da det blev offentlig kendt, startede en beboer i området, Lisa von Bülow, en underskriftsindsamling mod busterminalen og for Torvehallerne.  I løbet af ingen tid skrev over 2.000 fra lokalområdet under. Der, tror jeg, blev man på rådhuset klar over, hvor stor lokal opbakning der var til hallerne«, siger Hans Peter Hagens.  Kommunen har dog aldrig ønsket at skyde penge i hallerne. Og netop finansieringen af byggeriet samt at finde frem til en driftsmodel har været en af de helt store hurdler. Adskillige investorer har været på banen - og forladt den igen. Og projektet har flere gange gispet efter luft. Blandt andet da en konsulentrapport konkluderede, at Torvehallerne aldrig ville komme til at løbe rundt økonomisk.  »Det tog os et helt år at tilbagevise rapporten, som var fyldt med fejl«, siger Hans Peter Hagens.  Ud over besværet med at finde frem til en finansieringsmodel har flere fysiske forhindringer undervejs trukket tingene i langdrag. En af de større var den Statoilbenzintank, der lå på pladsen. Statoil havde netop forhandlet sig til en 20-årig lejekontrakt med kommunen, og det tog lang tid at nå frem til en ordning med benzinselskabet. Oven i hatten viste det sig, at jorden under benzintanken var meget forurenet, og det tog både tid og var dyrt at få jorden fjernet.  Flere politikere har spillet afgørende roller undervejs. Hans Peter Hagens fremhæver især SF'eren Charlotte Ammundsen, der døde i 2003. Charlotte Ammundsen havde været miljøborgmester frem til 1998, hvor hun trak sig tilbage som politiker.  Men hun var som borger stærkt engageret i torvehalsprojektet, og da der i 2001 skulle udarbejdes en lokalplan for området, udnyttede hun sine mange kontakter på Københavns Rådhus.  »Hun sikrede blandt andet, at det blev skrevet ind i lokalplanen, at Torvehallerne skal udlejes til mange små stadeholdere og ikke til nogle få store fødevareforretninger.  Hvor vigtigt det var, fandt vi ud af, da ejendomsselskabet Centerplan på et tidspunkt forsøgte at lave projektet om til et stort supermarked. Det var simpelthen skrækscenariet. Men heldigvis forhindrede lokalplanen, at det gik så galt«, siger Hans Peter Hagens.  En anden politiker, der har skubbet i den rigtige retning, er Københavns tidligere socialdemokratiske overborgmester Ritt Bjerregaard. I 2001 var projektet løbet ind i et dødvande. Med Politikens daværende arkitekturanmelder Henrik Sten Møller som primus motor arrangerede avisen en udstilling om Torvehallerne for at få sat skub i tingene. Udstillingen blev åbnet af Ritt Bjerregaard, som på det tidspunkt var fødevareminister. Og otte år senere kunne hun som overborgmester styre skuden i havn og indgå en aftale med Jeudan om at finansiere og opføre byggeriet.    Enkel og klassisk arkitektur   Vi går indenfor. I begge haller kan flere af de store ruder i langsiderne hejses op, når vejret er til det, og dermed understrege sammenhængen mellem ude og inde. En sammenhæng, der også går igen i valget af belægning på de indendørs gangarealer: ikke fine klinker, men rå granitfliser, der spiller sammen med brostenene udenfor.  »I alle torvehaller verden over er samspillet mellem de indendørs og de udendørs stadepladser et vigtigt element«, siger Hans Peter Hagens, som i sin research har besøgt adskillige torvehaller, både i Europa, men også så langt væk som i Kina og Mali.  »Vi har været rundt og skridtet afstande og arealer af i rigtig mange torvehaller.  Hallerne her er inddelt i moduler a 50 kvadratmeter, som kan underopdeles, så den mindste stadeplads bliver på kun 12,5 kvadratmeter, og det er størrelser, som går igen overalt i verden. Det er et meget vigtigt princip, at der skal være plads til mange små leverandører, ikke blot nogle få store«, siger Hans Peter Hagens.  Arkitekturen er enkel. I centrum af hvert modul står stålsøjler, som bærer tagkonstruktionen, og installationerne er ført synligt frem til staderne.  »Vi har valgt en hightech-agtig stil for at understrege, at det er fødevarerne, der er det centrale. Det er dem, der er udsmykningen«, siger Hans Peter Hagens.  Ude på pladsen - hvor stadeholderne om et par uger vil falbyde deres varer, hvor man kan nyde en god kop kaffe eller te, hvis man da ikke bare sætter sig på en af bænkene langs Torvehallerne og betragter folkelivet - spørger jeg, hvordan han har det, nu hvor så mange års arbejde er ved at være fuldført.  »På mange måder er det helt uvirkeligt«, siger han.  Har du nogensinde tvivlet på, om Torvehallerne ville blive til noget? »Jeg havde aldrig drømt om, at det skulle tage så lang tid at få skabt noget, som i virkeligheden er så naturligt og banalt for en by som København. Men jeg har egentlig aldrig tvivlet på, at det kunne lade sig gøre. Og det er en stor tilfredsstillelse, at det er lykkedes«. Hans Peter Hagens smiler.  »Når man brænder så meget for noget, kan man godt blive lidt af en belastning for sine omgivelser. Jeg tror, de glæder sig til at komme videre til et nyt kapitel«.  kim.faber@pol.dk     Fakta: Fakta TORVEHALLERNE   Åbner officielt 2. september.  Torvehallerne ligger på Israels Plads, hvor Københavns Grønttorv var placeret indtil 1958. Fra 1958 og frem til 2009 kunne man på pladsen stadig købe grøntsager, frugt, blomster og enkelte andre fødevarer hos et mindre antal stadeholdere.  Det samlede torveareal er 6.600 kvadratmeter. De to haller er tilsammen 2.500 kvadratmeter. Dertil kommer en mindre pavillon, som skal rumme café og restaurant. På torvet er der store områder til udendørs stadepladser.  Antallet varierer med årstiden.  Administration, kantine for stadeholderne og offentlige toiletter er placeret i den restaurerede gamle bygning på hjørnet af Frederiksborggade og Rømersgade.  Arkitekturværkstedet har tegnet Torvehallerne. Ejendomsvirksomheden Jeudan er bygherre og står for driften af hallerne, herunder udlejning af stadepladser.  Fejl og fakta: 08.09.2011  Torvehallerne på Israels Plads i København blev beskrevet på forsiden af kultursektionen fredag 26.8., og man kunne foranlediges til at tro, at kommunen kom til at betale for oprensningen efter Statoil-tanken på området.   Men regningen blev betalt af den såkaldte Oliebranchens Miljøpulje.     HILLERØD: Efter økonomiudvalget beslutning onsdag, tror M. Goldschmidt Holding nu på, at det får lov af byrådet til at bygge torvehaller ved Hillerød Storcenter.  Som beskrevet i gårsdagens avis besluttede politikerne i økonomiudvalget ikke at følge forvaltningens anbefaling om at afvise at give tilladelse. I stedet besluttede et flertal bestående af Socialdemokraterne, Venstre, De Konservative og De Radikale at sætte en ekstern undersøgelse i gang, der dels skal vurdere, hvilke konsekvenser torvehaller vil få for den eksisterende handel, og om man juridisk kan udelukke, at et koncept med torvehaller udvikler sig til traditionelle dagligvarebutikker.  -Jeg mener, at vi står i den situation, at hvis de to undersøgelser, kommunen nu laver, viser det samme som de undersøgelser, ICP ( Institut for Center-Planlægning -red.) har lavet, vil flertallet stemme for, og så har vi torvehalsprojektet i Hillerød Storcenter, siger projektdirektør i M. Goldschmidt Holding A/ S ( MGH) Ulrik Bebe.  -Det er derfor, vi er klar til allerede nu i morgen at lave lokalplan sammen med forvaltningen, tilføjer han.    Ikke skubbe lokalplan   Økonomiudvalget har gjort deres beslutning betinget af, at man kan aftale med MGH at udskyde fristen for, hvornår lokalplanen for området skal være færdig.  Ifølge MGH er deadline august næste år. Den, mener selskabet ikke, det er nødvendigt at skubbe.  -Efter vores vurdering kan en sådan undersøgelse gennemføres rimeligt hurtigt, og det burde også være muligt inden for de aftalte tidsrammer at udarbejde en lokalplan. En lokalplan burde kunne udarbejdes på 10 måneder, siger Ulrik Bebe.  Problemet i den tidligere plan var, at der ikke er hjemmel i planloven til at opføre de store butikker med de pladskrævende varer inden for bymidten, hvilket fik Miljø-og Naturklagenævnet til at ophæve rammelokalplanen for byggeriet. Det ønsker MGH ikke gentager sig.  -Bliver den indklaget for Naturklagenævnet, kan der være forlænget sagsbehandlingstid.  Det blev den tidligere.  Der var Naturklagenævnet et helt år om at sagsbehandle.  Vi skal lave en lokalplan, som, vi er sikker på, ikke bliver indklaget, og som ikke bliver erklæret ugyldig som den sidste, der var forkert formuleret i forhold til planloven, siger Ulrik Bebe.  Han understreger desuden, at den kommende undersøgelse af Torvehallens betydning for handelslivet, alene skal omfatte konsekvenserne af et Torvehalsprojekt i Hillerød Storcenter.  -Undersøgelserne skal ikke omfatte konsekvenserne for det øvrige handelsliv ved etablering af selve Hillerød Storcenter. Denne beslutning er allerede truffet af Byrådet for længe siden, og er endelig, siger han.  rich.  Vi er klar til allerede nu i morgen at lave lokalplan sammen med forvaltningen.  Ulrik Bebe, projektdirektør i M. Goldschmidt Holding.  RY Torvehallen var fuld af liv, taler og musik, da den i lørdags blev taget i brug for allerførste gang.  300-400 mennesker deltog i indvielsen af den nye hal og Stationstorvet.  Efter års diskussion om byggeri og forskellige aktiviteter og måneders gravearbejde, trafikbøvl og byggerod nåede håndværkerne lige akkurat at blive færdige og rydde pladsen i løbet af fredagen, så den spektakulære nye torvebygning og omgivelserne stod klar til det store rykind.  Den lange talerække talte både formand for Ry Borgerforening, Leif Laursen, formand for Kvickly, Leif Bergmann, næstformand for Ry City, Per Rasmussen og formand for Plan-og Miljøudvalget, Claus Leick (SF).  Sidstnævnte fik også æren af at klippe den røde snor, og dermed officielt erklære torvehallen åben før musikken tog over.  I første omgang med spansk guitar arrangeret af Flamencoteatret, og derefter bandet » Fredag « , som fik gang i dansefødderne på det nyanlagte torv.  Det var en kold dag, og der var hurtigt kø for at få belgiske vafler og varm kakao, som Hotel Ry serverede i dagens anledning.  Omstilling Ry havde desuden sørget for et lille bål, og et telt, som de mest kuldskære kunne varme sig ved.    Hvad skal torvet bruges til?   Talerne roste alle det nye torv og bygningen og flere sendte en varm tanke til foreningen Stationshavens Venner, som satte gang i tankerne om pladsen, da de for år tilbage valgte at » besætte den « med deres kulturelle arrangementer.  Det store spørgsmål er nu, hvad der fremover skal være i den nye Torvehal.  De første torvehandlende var lørdag rykket ind i hallen med grøntsager og kunsthåndværk, og den vil fremover lægge tag til Omstilling Rys lørdagsmarkeder.  Men derudover bliver det i høj grad op til Ry-borgerne, fremgik det.  -Vi der bor i Ry skal til at tænke nyt og aktivt bruge det nye mødested. Vi skal tænke i, hvilke aktiviteter, vi kan flytte her til Torvehallen - fx øveaften for det lokale band, småbørnsforældre mødes om hygge med de små, unge på skateboard, vinsmagning, højskolens teater kan lave forestilling og så videre, sagde Claus Leick.  -Nu er det op til os alle at skabe liv i bygningen.  I Ry City har vi mange visioner og mål for denne bygning og torvet. Det skal være midtby samlingspunkt - sammen med de andre torve og biblioteket, sagde næstformand i Ry City, Per Rasmussen.  -Der skal være handel. Vi vil at vores flotte specialbutikker i byen i løbet af de næste år, bliver suppleret med torvehandel.  Søhøjlandets spisekammer, økologi, kreative og innovative folk omkring os.  Leif Laursen, der er formand for Ry Borgerforening afsluttede med at sige: -Jeg glæder mig til at kunne komme og opleve alle de begivenheder, som kommer til at foregå lige her i hjertet af Ry.  -Jeg glæder mig selv til at kunne låne Stationstorv og Torvehal, når jeg alene eller sammen med andre får lyst at arrangere musik, dans, sport, spil eller alt muligt andet.  Det bliver med andre ord en torvehal, som kan bruges af alle -også til eksempelvis til at fejre en 50 års fødselsdag -hvis man er glad for gæster.  Eneste betingelse er nemlig, at arrangementerne skal være åbne for alle.  RY Det har ladet vente på sig i årevis.  Siden det gamle posthus blev revet ned i 2009, har posthusgrunden, som den tidligere blev kaldt, stået mere eller mindre tom, mens forskellige borgergrupper, foreninger og politikere har drøftet, hvad den skulle bruges til.  I løbet af sommeren har der så været hektisk byggeaktivitet på grunden og på Klostervej, og nu er hele projektet omsider ved at være klar.  2. december indvies den nye Torvehal, det omgivende stationstorv og Klostervej, som er blevet til gågade eller sivegade.  Dermed skulle byens nye torv og torvehal også være klar til for alvor at stå sin prøve, som byens nye samlingssted i december, hvor der er planlagt torvedage hver lørdag og et rigtigt julemarked den 9. og 10. december.  -Vi har længe ønsket at lave et gammeldags traditionelt julemarked, og nu har vi fået Stationstorvet, som giver en perfekt ramme om det, siger formand for Ry City, Lone Nielsen.  Julemarkedet vil byde på torvehandel og forskellige juleboder -og der bliver aktivitet både på det nye Stationstorv og Bytorvet.  På Stationstorvet bliver rejst et opvarmet telt med servering af julemad og gløgg -frokost, æbleskiver og andet godt.  I Torvehallen vil lokale producenter og gårdbutikker sælge deres produkter, og der vil også blive solgt husflidsprodukter og kunsthåndværk.  Der bliver også musikalsk underholdning.  På Bytorvet vil lokale idrætsforeninger og spejderne stå for aktiviteter, man kan prøve, og der vil være mulighed for at købe brændte mandler og kandiserede æbler. Der bliver også en gammeldags karrusel til børnene, højtlæsning og juleklip, og mulighed for en tur i hestevogn.  Julemarkedet arrangeres i et samarbejde mellem Ry Borgerforening, Lions i Ry, Ry City, Omstilling Ry, Ry Hallerne, idrætsforeningerne og spejderne.  Torvehallen vil i øvrigt danne rammen om liv og handel hver lørdag i december, hvor lokale producenter og gårdbutikker vil sælge deres varer. Der vil også være mulighed for at købe økologiske juletræer.  -Vi glæder os til en rigtig god julemåned. Det har været en våd sommer med vejarbejde og rod i bybilledet. Vi ser frem til en julemåned med masser af liv og handel, og hvor vi skal hygge os med vores kunder, siger Lone Nielsen og Per Rasmussen fra Ry City.  " Vi har længe ønsket at lave et gammeldags traditionelt julemarked, og nu har vi fået Stationstorvet, som giver en perfekt ramme om det, -Vi glæder os til en rigtig god julemåned.  Det har været en våd sommer med vejarbejde og rod i bybilledet.  Vi ser frem til en julemåned med masser af liv og handel, og hvor vi skal hygge os med vores kunder.    BORGMESTEREN KLIPPER DEN RØDE SNOR   RY Torvehallen på Stationstorvet indvies officielt lørdag den 2. december, hvor Ry City, Skanderborg Kommune og Ry Borgerforening inviterer til en fejring af bymidtens nye rum.  Lokale producenter og gårdbutikker vil være på plads i Torvehallen, og Omstilling Ry stiller et lavvu-telt op på pladsen -en slags mindre udgave af en tipi, hvor der vil være plads til hygge og fortællinger.  Hotel Ry serverer varm kakao og belgiske vafler og en likør til de voksne.  Borgmester Jørgen Gaarde vil klippe den røde snor, og der vil desuden være taler ved Ry Borgerforening og Ry City.  Det lokale vareudbud er kommet til hjertet af storbyen. På Israels Plads i København kan man hver onsdag i sommerhalvåret få en ny og anderledes torveoplevelse, når Torvehallerne slår dørene op for »Onsdagsmarkedet« med små producenter og sæsonbestemte varer. Under en af de hvide pavillonduge står kvægavler Lars Grønhøj og Camilla Violander fra tiltaget »Min Kalv«. De tilbyder kunder at købe en andel af eller en - til de rigtigt sultne - hel kalv fra landbruget ved Vester Skerninge på Sydfyn.  På to medbragte computerskærme kan man følge slagtekvæget. Lars zoomer ind med musen. I det høje græs gemmer sig to purunge kalve, der misser med øjnene.  »Vores webcams er tændt hele døgnet, så kunderne kan til hver en tid følge med i, hvordan deres kalv har det. Det er en form for gennemsigtighed, som vi tror, kunderne vil værdsætte højt,« siger Lars Grønhøj, mens han fanger en drøvtyggende ko i linsen.  »Min Kalv« har lejet en af de 12 mulige stader på Onsdagsmarkedet, og det er bestemt ikke det eneste foretagende med et strøg af entrepreneurship.  »Vi håbede på at få nogle innovative entreprenører ind, og det er lykkedes. 95 procent af stadeholderne er små producenter med en klar innovativ tanke, så vi har ramt det marked, vi søgte,« siger torvehalschef Jeppe Ulrich.  Pladsen foran Torvehallerne emmer da også af gåpåmod og idérigdom. Vareudvalget er både lokalt og innovativt. Hos »Proper Pies« sælger kaospiloten Janni Olesen varme tærter. Hun håber på at skabe en alternativ fastfood-butik med hjemmeproduceret, ordentlig mad.  »Det var helt oplagt for mig at teste markedet ved at leje en stade et par onsdage, for på den måde kan jeg få en masse indsigt i hvilken målgruppe, jeg skal henvende mig til, hvor stor en produktion jeg skal have, hvor mange omkostninger jeg får i praksis - der er mange ting, jeg får belyst, som jeg ikke kunne få på andre måder end ved at teste det,« forklarer hun.  Hos æblemostproducenten »StrynØ Frugthave« handler dagen mere om salg end markedsanalyse. Stifteren, Mette Meldgaard, lever allerede af at sælge sine flasker til restauranter, så for hendes vedkommende står hun på torvet for at udvide kundegruppen til private livsnydere.    Gennemskuelig aftale mellem parter   Det er der ganske gode muligheder for. Der er nemlig flere og flere danskere, som ønsker en bid af den lokaltproducerede kage. Nu er det også ved at blive populært for producenterne at levere råvarerne. Til Onsdagsmarkedet på Israels Plads har Torvehallerne en belægningsprocent på 110.  »Da vi lancerede ideen, tog det 14 dage, så havde vi solgt alle 240 stader. Og vi overbelægger pladsen, fordi erfaringen med de mindre producenter er, at der er nogen, der vil falde fra. Vi har meget bevidst prøvet at gøre det nemt for producenterne. Der er ingen komplicerede lejekontrakter eller depositum for pladserne - de betaler, når de møder op. Et simpelt koncept, som sørger for, at de kan vedholde fokus på deres produkt,« siger Jeppe Ulrich.  Men hvis staderne har solgt sig selv uden nogen form for markedsføring, hvorfor er der så gået så længe, før I har søsat projektet? »Det var den oprindelige idé med Torvehallerne, praksis var bare, at det ikke kunne sælges i begyndelsen, for det handelskoncept med at gå til torvs og sælge dagens beholdning af friske æg er ikke gangbar på det danske marked. Derfor var vi nødt til at få nogle erfaringer og skabe nogle vilkår først, som sikrer, at kunderne også har lyst til at komme og handle det helt lokale,« siger torvehalschefen.  esly@berlingske.dk     Fakta: UPDATE Lokale varer breder sig   Torvehallernes initiativ er blot det seneste af mange, der igen sætter fokus på det lokale råvareudbud.  I Berlingske Business har man kunnet læse om, hvordan både en stor kæde som Coop såvel som en hel ny kæde, MadMarked, sætter lokale råvarer på hylderne for at styrke handelskonceptet.  Ifølge forbrugerne er det på tide at komme tilbage til nogle af de gamle dyder, og handel med lokale varer er en måde at gøre det på.  Det er i dag præcis tre måneder siden, at TorvehallerneKBH åbnede på Israels Plads, og københavnerne har taget imod det nye spisekammer med kyshånd.  Allerede 14 dage efter åbningen havde 250.000 besøgt TorvehallerneKBH, og stadeholderne har solgt over al forventning.  -Vi har fået rigtig gode anmeldelser og er blevet kendt via blandt andet New York Times og mange gode anmeldelser i engelske, danske og andre nordiske aviser, fortæller arkitekten Hans Peter Hagens, Arkitekturværkstedet, til Ark-Byg.    Som en kinesisk æske   2. september slog TorvehallerneKBH dørene op for en ny markedsplads fyldt med delikatesser og råvarer fra nær og fjern, og modtagelsen har været overvældende.  -Men projektet var ikke 100 procent færdigt ved indvielsen.  Ved torvehal 2 er der nu en arkadekonstruktion, en ståloverdækning med sejldug over, som over de udendørs stader, og den bindes nu sammen med en fritliggende café med store vinduer, der kan åbnes som en kinesisk æske, siger Hans Peter Hagens.  Han forventer, at cafeen åbner her i begyndelsen af december.  -Jeg kunne onsdag se, at håndværkerne arbejder på højtryk derinde, siger han og tilføjer: -Cafeen har dels de åbne glasarealer mod Frederiksborggade og åbner sig samtidigt mod torvepladsen til et stort udendørs serveringsanlæg, hvor der om sommeren kommer mange siddepladser, og det er vigtigt i forhold til planerne om at gøre stedet endnu mere til en markedsplads, siger arkitekten.    Fantastisk efterår   Hans Peter Hagens beskriver sit efterår som helt fantastisk. Han fik første gang ideen for 14 år siden, i 1997.  -Og når man har gået med sådan et projekt i hoved så mange år, og så ser det virkeliggjort, det er helt ubeskriveligt. Men især er jeg glad for, at københavnerne har taget fint imod torvehallerne.  Stadeholderne sælger langt over forventning.  Og også rent arkitektonisk er det blevet modtaget godt.  Han understreger, at han og tegnestuen videreudvikler i det omfang, der måtte komme nye ting til arkitektoniske spørgsmål, men i det store og hele er det færdigt nu, siger Hans Peter Hagens til ArkByg.  Torvehalschef Niels Lønborg Brandt glædede sig kort efter åbningen over den gode start for TorvehallerneKBH, som han ikke tøver med at kalde en succes: -Københavnerne har taget fantastisk godt imod det nye marked, og jeg kunne ikke have drømt om en bedre start. Kombinationen af delikatesse-stader og masser af stader med dagligdags råvarer har resulteret i langt flere besøgende og handlende, end vi havde håbet på.   Socialdemokraterne, SF og Fælleslisten siger nej til torvehaller på Møllebrogrunden, hvor det kommende Hillerød Storcenter skal ligge.   Men de radikale siger ja, og dermed tegner der sig et blåt flertal i byrådet for at give Mikael Goldschmidt Holding lov til at opføre torvehaller i det kommende Hillerød Storcenter.    Torvehaller med fødevarer fra lokale producenter er ikke længere forbeholdt storbyer som København og Aarhus, og erfaringerne fra det første halve års drift af Torvehal Bornholm viser, at der selv i små byer som Rønne er plads til en lokal torvehal.  -Jeg er overbevist om, at andre byer kan gøre det samme, siger Morten Pedersen, som driver torvehallen sammen med Line Rix.  Iværksætterparret har købt og indrettet Rønnes gamle slagtehus til en torvehal med støtte fra LAG Bornholm, og de er positivt overrasket over kundetilstrømningen siden åbningen 1. juli 2017.  Morten Pedersen erkender, at der endnu ikke findes mange danske byer på Rønnes størrelse (13.700 indbyggere), som kan bryste sig af egen torvehal, men efter hans vurdering bør der være kundegrundlag til at åbne flere lignende torvehaller andre steder i landet, hvis de udnytter interessen for lokale fødevarer.  -Vi tiltrækker nogle af de producenter, som tidligere stod på torvet i Rønne. De stod ude og frøs og skulle pakke deres stand sammen hver dag, lyder nogle af hans argumenter for, at torvehalshandlen bør gå en lys fremtid i møde.  -Hvorfor skulle det ikke kunne lade sig gøre i Svendborg, Tønder eller Hillerød, spørger Morten Pedersen.  Inden han åbnede den bornholmske torvehal, besøgte han flere torvehaller i svenske og tyske byer, som er mindre end Rønne.  VIG: Der bliver fest i gaden i bogstaveligste forstand, når Vigs nye attraktion, den store torvehal midt i byen, skal indvies på lørdag, den 3. juni.  Festen begynder allerede klokken 8.30, hvor Vig Handelsforening og SuperBrugsen Vig inviterer til kaffe og rundstykker i Torvehallen.  Når kaffen er drukket, gøres der klar til marked -både i Torvehallen og i hele Vig Hovedgade, der i dagens anledning vil være spærret for kørende trafik. Desuden vil der være hoppeborg til børnene.  Klokken 17 er der festmiddag med musik i Torvehallen.  Restaurant Lærkereden leverer maden (spisebilletter købes hos Madame og Søborg Chokolade), og musikken står Per Pabst og gruppen » Men in Black « for.  hup.  VIG: Der bliver fest i gaden i bogstavligst forstand, når Vigs nye attraktion, den store torvehal midt i byen, skal indvies på lørdag, den 3.  juni.  Festen begynder allerede klokken 8.30, hvor Vig Handelsforening og SuperBrugsen Vig inviterer til kaffe og rundstykker i Torvehallen. Når kaffe en drukket gøres der klar til marked -både i Torvehallen og i hele Vig Hovedgade, der i dagens anledning vil være spærret for kørende trafik. Desuden vil der være hoppeborg til børnene.  Klokken 17 er der festmiddag med musik i Torvehallen. Restaurant Lærkereden leverer maden (spisebilletter købes hos Madame og Søborg Chokolade) og musikken står Per Pabst og gruppen » Men in Black « for.  Ny bog om Torvehallerne beskriver også det gamle København, der havde en stor tradition for torvehandel.    TORVEHALLERNE I KØBENHAVN -OG VERDEN RUNDT   Hans Peter Hagens 176 sider. Rigt illustreret Vejledende pris: 300 kroner Er udkommet.   Socialdemokraterne, SF og Fælleslisten siger nej til torvehaller på Møllebrogrunden, hvor det kommende Hillerød Storcenter skal ligge.   Men de radikale siger ja, og dermed tegner der sig et blåt flertal i byrådet for at give Mikael Goldschmidt Holding lov til at opføre torvehaller i det kommende Hillerød Storcenter.    Efter mere end to måneders forsinkelse er Valby Torvehaller klar til åbning torsdag morgen.  Dørene skulle have været åbnet allerede i midten af juni, og salget af delikatesser, krydderier og gourmetkaffe fra 30 torvestader skulle for længst være blevet en fast bestanddel af Tingstedet. Men åbningen af Valby Torvehaller har trukket gevaldigt ud, og først torsdag kan det indendørs delikatessemarked slå dørene op for publikum.  Forsinkelsen skyldes blandt andet et skred i tidsplanerne, men også et indbrud i torvehallerne kort før den oprindelige åbningsdato, hvor en stor del af inventaret til køkken- og toiletfaciliteter blev stjålet. Og på grund af sommerferien var der lang leveringstid på nye materialer, forklarer investor Henrik Nielsen, som er en af idémændene bag Valby Torvehaller.  LÆS OGSÅ: Torvehaller skal gøre Valby til et madmekka  - Indbruddet kostede os et par måneder. Og så har det taget lidt længere tid at gøre det perfekt, end vi havde regnet med. Nu er planen så at åbne på torsdag, siger han.  Forsinkelsen har også haft stor betydning for sammensætningen af stadeholdere, fortæller konceptudvikler i Valby Torvehaller Michael Guyliani.  - Der er en masse, der er hoppet fra undervejs, men en stor del har holdt ved og troet på projektet. Og så er der kommet nye til, så vi åbner med fulde huse, siger han og tilføjer, at mens stadeholderne nu er ved at fylde varer på hylderne, venter man kun på at få sluttet et nyt strømsystem til.    LÆS OGSÅ: Se film på Olsen-Bandens hjemmebane   Valby Torvehaller får 30 stader med blandt andet charcuteri, italiensk bageri og tapas-bar. Hvis strømmen slås til som planlagt, åbner torvehallerne for publikum torsdag morgen klokken 10.  Valby Torvehaller åbner på Tingstedet på Valby langgade som en del af indkøbscentret Spinderiet. (Billede: Polfoto/Tobias Selnæs Markussen).  JULEMARKED: Jul i Torvehallen er et stemningsfyldt julemarked midt i Ringsted og en lille forsmag på den planlagte torvehal i Ringsted Centret med fødevarer.  Der er boder, juletræ, juleoverraskelser og en hyggelig atmosfære.  Kom forbi, besøg de mange spændende stande og mød blandt andet nogle af de kommende lejere til Torvehallen.  Julemarkedet er åbent: Fredag den 2. december fra kl. 11-19.  Lørdag den 3. december fra kl. 10-17.  Søndag den 4. december fra kl. 10-17.  Fredag den 9. december fra kl. 11-19.  Lørdag den 10. december fra kl. 10-17.  Søndag den 11. december fra kl. 10-17.  Arrangør: Torvehallen Ringsted.  Duften af nymalet kaffe, krydderurter og chokolade sænker sig snart over Valby Tingsted.  Om godt to uger får bydelen nemlig sine helt egne torvehaller, hvor 30 stader skal sælge delikatesser til københavnerne.  » Tanken er, at der skal være noget for alle - uanset om man vil have friske råvarer med hjem, eller om man vil købe noget færdigt og spise det i torvehallen, « forklarer Birgitte Nyboe, der får ansvaret for den daglige drift af Valby Torvehaller.  Torvehallerne får adresse i Spinderiet på Valby Tingsted og fordeler sig på to etager med en markedsplads og et serviceret caféområde.  » Det er vigtigt for os at være lokalt forankret. Så der vil både være nogle kendte flagskibe og nogle lokale spillere, der er etableret i området. Men niveauet skal være højt, så vi vil ikke have debutanter ind - kun erfarne folk, der har bevist, at de kan holde niveauet på sigt, « siger Henrik Nielsen, en af idémændene bag Valby Torvehaller.  Til oktober åbner en filial i City2 i Høje-Taastrup, og der er forhandlinger om flere afdelinger.  Og der er helt sikkert et potentiale for flere torvehaller i København, vurderer lektor i afsætning på CBS Marcus Schmidt.  » Danskerne har en generel interesse for spændende delikatesser, og vi kan også se, at den type varer ikke i samme udstrækning er mærket af krisen.  Det er klart, at der er et mætningspunkt for, hvor mange torvehaller der kan være, men det er svært at sige, hvor det konkret ligger, « siger han.  Valby Torvehaller slår dørene op den 15. juni.  NINA. AZOULAY@METROXPRESS. DK.   Rys bymidte fik en tiltrængt overhaling i 2017 med ny gågade, bibliotek og torvehal   Ry var i en stor del af 2017 præget af grave-arbejde og byggeri i midbyen.Da støvet fra mange måneders vejarbejde og håndværkere lagde sig mod slutningen af...  Det københavnske mad-tempel Kokkenes Torvehal, der i øjeblikket er lukket, vil først blive genåbnet til juni. Det vil efter al sandsynlighed ikke blive ejeren, buntmager Finn Birger Christensen, der driver stedet videre. »Vi arbejder stringent med en bestemt gruppe, som for øjeblikket er ved at undersøge, om de kan finde den fornødne finansielle støtte,« siger Finn Birger Christensen. Arbejdet kompliceres af, at der i denne gruppe er nogle udlændinge med. Der er med Finn Birger Christensens ord tale om »meget dygtige fagfolk,« der skal eje og drive Kokkenes Torvehal i en radikal anderledes stil.  Kokkenes Torvehal blev lukket umiddelbart efter påske efter, at de første år kun har budt på store underskud. Det var oprindeligt meningen, at Torvehallen igen skulle åbne 1. maj efter at være bygget om på en måde, så man kunne nøjes med totredjedel af medarbejder-staben. Og med et andet, mere specialiseret koncept, så man ikke i så høj grad skulle konkurrere med Irma, »Mad &amp; Vin« i Magasin og andre dagligvare-butikker.  MARKEDSPLADS: Interesseren for at blive en del af Københavns nye mad-mekka, Torvehallerne på Israels Plads, er overvældende. Den foreløbige status over ansøgninger om en stadeplads viser, at næsten dobbelt så mange, som der er plads til, ønsker at blive en del af den overdækkede markedsplads.  » Med de mange ansøgninger vi har modtaget, har vi desværre måtte skuffe en del ansøgere, som gerne ville have haft en stadeplads, « siger torvehalschef Niels Lønborg Brandt fra Torvehallerne.  Særligt har der været stor interesse for at indgå aftale om en af de i alt 78 overdækkede stadepladser i en af markedspladsens to overdækkede torvehaller.  Udfordringen for Torvehallerne i København er derfor nu at placere de mange fiskehandlere, grønthandlere, delikatesseforretninger, chokoladebutikker med videre i forhold til hinanden. Torvehallerne oplyser, at der stadig er plads til slagtere og ostehandlere for at give det rette miks i hallerne.  » Vi er sikre på, at vi med de ansøgere vi har fået, vil få det helt rigtige vareudbud, så pladsen kan benyttes på alle ugens dage - både til det daglige indkøb og til det store festmåltid.  Stadeholderne skal både individuelt og samlet set være i stand til at tiltrække kunder til hinanden, « siger Niels Lønborg Brandt.  Torvehallerne i København vil få plads til op mod 120 forskellige udbydere af fødevarer på den i alt 6.600 kvadratmeter store markedsplads, der vil inde-holde de to overdækkede Torvehaller på 2.400 kvadratmeter, samt café i tilknytning til markedspladsen.  Kokkenes Torvehal fortsætter, men med færre medarbejdere og ny indretning. Det er blevet det foreløbig resultat af buntmager Finn Birger Christensens overvejelser om fremtiden for fødevare-centret på Strøget i København. Centret, der har eksisteret i tre år, har hidtil givet store million- underskud hvert år. I begyndelsen af januar annoncerede Finn Birger Christensen stedet til salg, leje eller bortforpagtning. Det har ikke ført til nogen løsning, og derfor har Finn Birger Christensen i samråd med detailhandelseksperten og formand for Københavns City Center, Jørn Højlund, udviklet en ny model for Kokkenes Torvehal.  Umiddelbart efter påske lukkes Kokkenes Torvehal for at blive bygget om. Dernæst vil der blive indrettet en form for ø i torvehallen, hvor ekspeditioner for alle afdelinger kan foretages. Dermed spares der i medarbejder-staben. I går morges meddelte Finn Birger Christensen medarbejderne - der er godt 30 omsat i heltidsansatte - at de kunne betragte sig som opsagt. I det nye Kokkenes Torvehal vil der være beskæftigelse til 20 medarbejdere. Derudover er det planen at styrke kvalitetsprofilen yderligere, få flere specialiteter og give restauranten større rolle med salg af produkter fra butikken. »Med denne model får vi løst det afgørende problem for Kokkenes Torvehal, de høje omkostninger. Efter 1. maj vil vi derfor kunne have balance i regnskabet. Og dermed har vi skabt den platform, der gør det muligt for andre, at drive stedet videre,« siger Finn Birger Christensen, der oplyser, at man allerede forhandler til forskellig side med folk, der er interesserede i at overtage driften.  Vesterbros nye madmarked - WestMarket - har netop åbnet dørene. Et madmarked, der gerne skal være billigere end Torvehallerne og repræsentere alle prisklasser.  VIG: Medlem af aktivitetsudvalget omkring Torvehallen i Vig Jørgen Preuss, havde opfordret Nykøbing Sjælland Stadsorkester til at prøve Torvehallen som spillested -og det blev en realitet i forgangne weekend.  -Det kan nok være at Torvehallen bestod prøven.  Det er simpelthen et helt fantastisk sted at spille bemærkede orkestrets dirigent Ole Andersen, og de fremmødte tilhørere gav ham ret.  -Dem, der har designet og bygget hallen, har formået at lave et bygningsværk, som rent akustisk er i topklasse.  Tilhørerne kan meget tydeligt hører de enkelte instrumenter, fordi lyden bliver i hallen.  Hallen hverken dæmper lyden eller giver efterklang.  Det er den rene musikalske vare man får.  Tillykke til Vig - som har formået at bygge et musiksted i verdensklasse, slutter Ole Andersen.  Tidsplanen holder og åbningen af Torvehallen i Nørre Havnegade er stadig fastsat til midt i juni. Forleden var der dog forsamlet håndværkere og naboer til det, der om godt en måned åbner som spisested med salg af kulinariske specialiteter.  Der var nemlig rejsegilde på stedet for foden af Chr. X's Bro på Alssiden.  Det er Paul Teichert, som står bag Torvehallen, og blandt de traditionelle vingaver var også en mere utraditionel -en danskproduceret Diesella knallert årgang 1961 fra entreprenøren på byggeriet, Hørup Murerforretning.  Teichert takkede stort for knallerten og rettede en speciel tak til naboer og ikke mindst kommunen for godt samarbejde og velvilje.   Hillerødanerne forventer, at et kommende Hillerød Storcenter vil trække arbejdspladser og butikskunder til Hillerød - men et flertal er modstandere af, at der kommer torvehaller i centeret på Møllebrogrunden ved Herredsvejen og Roskildevej.   Det viser en undersøgelse som analyseinstituttet Epinion har lavet for virksomheden bag Hillerød Storcenter M.    VIG: Det skrider hastigt fremad med opførelsen af torvehallen på Peterspladsen i Vigs midtby.  I sidste weekend rejste håndværkerne de 16 metal-søjler, som -monteret på nedstøbte punkt-fundamenter -skal bære det pagode-formede tag.  Torsdag ankom en lastbil med de lange limtræs-spær, og inden længe bygges tagkonstruktionen og lægges ny flise-belægning på det planerede underlag.  -Det har taget noget tid at få det grundlæggende gjort klar, fordi det er frivillig arbejdskraft, og der kun bygges i weekenderne. Men jeg regner med, at vi kan holde rejsegilde med pølser, øl og vand om tre-fire uger, siger Jørgen Preuss fra foreningen Vig -Fremtidens familieby, der står bag torvehals-byggeriet.  Torvehallen på 19 gange 19 meter, tegnet af 2T Arkitekt &amp; Ingeniør i Holbæk, skal efter planen stå færdigbygget i foråret 2017.  Men inden hallen står helt klar, vil pladsen blive taget i brug til markeder og arrangementer, blandt andet et julemarked.  STADESALG: Når Torvehallerne efter planen åbner midt i juni måned sker det efter måneders snak og spekulationer. Der er blevet talt om det af forbipasserende og på både cafestolene på Langgade og bænkene på Tingstedet.  Hvornår åbner de, hvad bliver det for en type butikker, og får det et lokalt præg eller bliver det en kopi af torvehallerne i Indre By? »Alt tyder på, at vi bliver klar til åbning den 15. juni.  Og det bliver med fulde huse, så at sige. Altså alle 30 forskellige stadeholdere, vil være på plads,« siger en af idemændende bag Valby Torvehaller, Henrik Nielsen Lejemålet, der tidligere husede boligforretningen Indoor Outdoor, er nok den mest prominente placering i Valby med store vinduer ud til Tingstedet, og et dagligt mylder af forbibasserende, der enten er på vej til Spinderiet eller tager vejen ned ad Langgade mod Vesterbro.  Den gennem flere år rungende tomhed i bygningen har været en torn i øjet på både ejeren af Spinderiet og Valbys bysbørn. Men nu er der lys forude, når forskellige duftindtryk går hånd i hånd med salgstaler og lyden af 30 mindre stadeholdere, der alle sælger deres varer fra den 700 kvadratmeter store bygning.  Efter 10 års kamp er økonomien bag torvehallerne endelig faldet på plads. En investor er fundet, og i dag godkender Københavns Borgerrepræsentation projektet.   118 handlende fra hele landet har allerede reserveret en stand på det delvist overdækkede marked, og både en byrumsekspert og Wonderful Copenhagen (WoCo) vurderer, at de kommende torvehaller kan blive en turistattraktion.  Informationschef Mette Dahl-Jensen fortæller, at man hos WoCo længe har været misundelig på Malmø, der har såkaldte saluhaller, hvor man kan købe forskellige specialiteter på et overdækket marked.

    Giver liv til byen   »Turister kan lide, at der er lidt af det hele i en storby - og at være i nærheden af mad. Men vi har ikke haft noget som torvehallerne længe, og derfor tror jeg, at det bliver populært,« siger Mette Dahl-Jensen.   Professor i moderne kultur Martin Zerlang mener, at torvehallerne kan blive en attraktion i sig selv.  »Modsat de mange nye storcentre i forstæderne giver de liv til byen, da det placeres lige i hjertet af København, og torvehallerne kan være med til at give liv til hele området Israels Plads. Vi kender i dag torvehallerne fra middelhavskulturen, hvor lignende haller er livlige og farverige steder,« siger Marting Zerlang, der som leder af Center for Urbanitet og Æstetik ved Københavns Universitet har beskæftiget sig med bylivet og byrummet.   Arkitekt Hans Peter Hagens fra Københavns Torvelaug har arbejdet for at realisere projektet i ni år.   »Vi har forsøgt at tage højde for det nordiske klima. Derfor har vi ladet os inspirere at saluhallerne i Sverige, hvor halvdelen af markedet er overdækket.«  Hvem der skal drive hallerne er endnu en hemmelighed, men miljø- og teknikborgmester Klaus Bondam (R) siger til Berlingske Tidende, at det er en person 'med hjertet på rette sted'.   Morten Vestergaard  redaktion  Om godt et år kan københavnere købe blandt andet æblemost fra Fejø og jysk hjortekød i torvehaller på Israels Plads.        Fakta: Fakta    torvehallerne  Læs mere om projektet på  www.hallerne.dkFa kta  Torvehallerne  Hvordan torvehallerne kommer til at se ud præsenteres på Kulturnatten 13. oktober i Bygningskultur Danmarks forhal, Borgergade 111.  Torvehallerne skal efter planen stå færdige i slutningen af 2007.  Læs mere om projektet på  www.hallerne.dk .  "Israels Plads er Københavns største plads, men den har alt for længe trængt til at blive sat i stand og til at blive brugt af københavnerne. Jeg er meget glad for, at der nu bliver sat skub i projektet om Torvehaller, vi skal have en markedsplads i København. Vi er mange, der efterhånden er blevet godt og grundigt utålmodige" siger Teknik- og Miljøborgmester Klaus Bondam.  Københavns største plads, Israels Plads skal for fremtiden rumme et livligt grønttorvsmarked og Torvehallerne skal skabe rammerne for netop dette. Med Torvehallerne skal københavnerne, ligesom man har det i en lang række andre storbyer, have mulighed for at handle frugt og grønt et centralt sted i byen.  "København mangler et rigtigt grøntmarked, hvor man kan købe gode råvarer. Vi har små midlertidige markeder forskellige steder i byen, men ikke noget sted, som københavnerne selv kan bruge til daglig. Jeg glæder mig til i foråret 2011 at købe mine grønsager i Torvehallerne på Israels Plads", udtaler Klaus Bondam.  Efter den nye investor er trådt ind i projektet om Torvehallerne forventes det, at byggeriet sættes i gang umiddelbart efter, at byggetilladelsen er givet og at markedspladsen er klar til at byde københavnerne velkommen i foråret 2011.  Jeudan investerer 70 millioner kr. til opførelse af hallerne efter et godkendt projekt, og vil i foråret 2011 udleje 60-80 stadepladser i og ved Torvehallerne.- Israels Plads er Københavns største plads, men den har alt for længe trængt til at blive sat i stand og til at blive brugt af københavnerne. Jeg er meget glad for, at der nu bliver sat skub i projektet om Torvehaller, vi skal have en markedsplads i København. Vi er mange, der efterhånden er blevet godt og grundigt utålmodige, siger Teknik- og Miljøborgmester Klaus Bondam.  Københavns største plads, Israels Plads, skal for fremtiden rumme et livligt grønttorvsmarked og Torvehallerne skal skabe rammerne for netop dette. Med Torvehallerne skal københavnerne, ligesom man har det i en lang række andre storbyer, have mulighed for at handle frugt og grønt et centralt sted i byen.  For Jeudan er der tale om en opgave, som er i overensstemmelse med virksomhedens hidtidige udviklingslinje og strategi om at investere i og drive velbeliggende ejendomme, primært i København. Samtidig rummer opførelsen af Torvehallerne mulighed for at medvirke til et markant løft i bymiljøet i en del af København, som har stået forholdsvis stille i en årrække, trods sin centrale beliggenhed.  Torvehal Bornholm i Gartnervangen i Rønne kan - en måned efter en vild åbningsweekend - melde om overvældende interesse for Bornholms nye mekka for lokale fødevarer.  Glade stadeholdere, mange udsolgte dage, velbesøgte arrangementer og udvidede åbningstider er nogle af de succeser, som medindehaver Morten Pedersen kan berette om på falderebet af juli måned.  - Vi kan næsten ikke få armene ned, siger han til Bornholms Tidende.  Sammen med Line Rix fik han idéen til den bornholmske udgave af en torvehal, og de forventninger, som parret gik ind til sæsonen med, er i høj grad blevet indfriet. Og mere til.  - Vi er super positive, og i går var vi for eksempel fuldt booket til grillaften i regnvejr. Folk har taget virkelig godt imod os, siger Morten Pedersen.  Torvehallen fortsætter med fem ugentlige åbningsdage i august og tager midt på måneden et møde med hallens stadeholdere. Her vil man så forventningsafstemme vintermånederne.  - Vi kommer til at have åbent minimum to dage om ugen frem til jul, og så kan jeg godt forestille mig, at vi lukker ned i januar-februar og åbner igen inden påske, fortæller Morten Pedersen.    Producenter med en god historie   Konceptet bliver hele tiden udviklet, og seneste tiltag er fiskebilen, der ankommer hver fredag. Sideløbende er der dialog om at få flere stadeholdere ind, og torvehallen imødekommer gerne de udfordringer, som Bornholms helt små producenter kan have, når der skal sættes en stand op.  - Vi har for eksempel en økologisk shampoo, som sælger rigtig godt, men hvor det ikke er muligt for producenten selv at stå her. Så kan hun i stedet præsentere sine varer, og så kan vi stå for salget af dem, fortæller Morten Pedersen.  - Den fleksibilitet vil vi gerne have, for det kan betyde, at vi kan få mange af de små producenter med. Det er ofte dem, der har en god historie, så det koncept vil vi gerne blive bedre til, siger han.    Æblefest og julemarked   I den kommende tid barsler Torvehal Bornholm i øvrigt med flere arrangementer, som skal lokke folk til Gartnervangen nu, hvor højsæsonen går på hæld.  Morten Pedersen fortæller således, at der i august vil være børnearrangementer, mens et efterårsmarked, æblefester og julemarked også er i støbeskeen.  Alt sammen for at passe godt på det initiativ, som Bornholm har taget godt imod.  - Vi har haft rygende travlt, så noget af planlægningen er vi måske ikke kommet så langt med, men det kommer, siger Morten Pedersen.  Vi er super positive, og i går var vi for eksempel fuldt booket til grillaften i regnvejr Morten Pedersen .    Torvehallen   Line Rix og Morten Pedersen står bag Torvehal Bornholm.  Den åbnede 1. juli på adressen Gartnervangen 6 i Rønne.  Stedet har tidligere rummet Rønne Slagtehus.  Pernille Rosendahl har overstået årets tjans som X-factor dommer, og i stedet har hun og ægtemanden Johan Wohlert samlet resten af medlemmerne i bandet The Storm for at tage på en lille danmarksturne.  Den turné bringer bandet forbi Torvehallerne.  Det sker onsdag den 28.  april, hvor der sættes strøm til forstærkerne og blæses til liveoplevelse.  Før sommerferien er det den sidste planlagte koncert i rækken af et blandet program på Scenen i Torvehallerne.  I denne sæson har blandt andet Danser Med Drenge, Niels Hausgaard og Sanne Salomonsen underholdt vejlenserne.  Torvehallerne fortsætter med at byde på levende dansemusik i den altid smukke " Væksthuset", og snart venter endnu en ny sæson på Scenen, hvor der blandt andet bydes på Kandis.  The Storm kan opleves 28.  april med start klokken 21.00.  ARKITEKTUR: At torvehalschefen i City Avisen i sidste uge lover den støjende kølecontainer ved Rømersgade væk, er vel en af den slags gestus man ikke behøver at sige tak for. Torvehallerne er jo trods alt ikke en midlertidig metrobyggeplads, men et permanent åndehul i byen. For fastboende - og for turister - om de så er fra Hvidovre eller Vancouver.  Torvehalschefen lover desuden at den larmende kølecontainers erstatning bliver -halvt så støjende - og at der sørges for ekstra, støjdæmpende foranstaltninger.  Så langt så godt.  Det er naturligvis forståeligt at de næringsdrivende har brug for ekstra kapacitet, når pladsen under jorden slipper op. Torvehallerne er en succes.  Men hvad med støjen i øjnene? Er der tænkt på at integrere den kommende kølecontainer i torvehallernes ellers på mange måder gennemarbejdede formgivning? Jeudan - selskabet, der på daglig basis driver torvehallerne, må gentænke den sikkert utilsigtede bagside, der kan blive en permanent skurby ved Rømersggade.  Torvehallernes formgiver og ophav - tegnestuen Arkitekturværkstedet - burde inddrages, så man i fællesskab kan tilrettelægge en overordnet planlægning for knopskydninger af Københavns torvehaller. Og når man er igang - lade de oprindelige designs til udendørsboderne mellem de to haller blive realiseret - frem for det Klondyke, der desværre står der idag.  Støj sidder ikke kun i ørerne.  Fra Den eksklusive cubanske rom Legendario er på banen ved Cubanske Dage den 14. til 16. august i Torvehallerne i København.  Torvehallernes mange butikker og pladsen ved hallerne vil emme af Cuba; dufte, lyde, rytmer og smag.    FOTO: ukendt    1 af 1     14 aug 2015   Som tidligere år er der Cubanske Dage i Torvehallerne ved Nørreport St. - i år er det fredag den 14. august til og med søndag den 16. august.  Torvehallernes mange butikker og pladsen ved hallerne vil emme af Cuba; dufte, lyde, rytmer og smag.  Legendariorom har en stand og gennemfører fredag kl. 15 en konkurrence om at lave DEN BEDSTE MOJITO. Vind legendario 15 år - 9 år eller 7 år.    &gt;&gt;&gt; LÆSE MERE HER     Hvornår   14. aug. 2015 - 12:00 til 16. aug. 2015 - 15:00    Hvor   Torvehallerne, Israels plads ved Nørreport st.  Fasaner fra Bornholm, lynghonning fra Fanø - og måske en enkelt bette rødspætte fra Hvide Sande. I efterhånden mange år har københavnerne spejdet længselsfuldt efter muligheden for egnsspecialiteter og friske sæsonvarer i de torvehaller der er planlagt på en del af Israels Plads. Hidtil forgæves og med skuffede miner - for ikke ret meget er sket udover tegninger og en hel masse snak. I oktober gik så den hidtidige investor, Centerplan, konkurs. Det lugtede langt væk af Torvehallernes endelige gang til skafottet.Lige indtil nu hvor en ny investor pludselig har meldt sig på banen. Det er overborgmester Ritt Bjerregaard naturligvis ganske fornøjet over:  " Jeg er rigtig glad for at der nu endelig ser ud til at komme skub i byggeriet af Torvehallerne. Der er fundet en ny, lovende investor som netop nu er i gang med at F se på projektet. Vi har allerede ventet i alt for lang tid, så jo før der kommer til at ske noget, jo bedre." .    KRABBER OG FRISK GEDEOST   Torvehallerne har efterhånden elleve år på bagen og er oprindeligt tegnet af Arkitekturværkstedet ved Hans Peter Hagens. Den helt store inspiration til projektet kommer fra lignende haller i Barcelona og Stockholm, hvor selve stadepladserne bliver fordelt blandt de interesserede der har budt ind på at ville sælge levende krabber, hakket lam eller frisk gedeost. Arkitekt Hans Peter Hagens forklarer om inspirationskilderne:  " Det er præcis sådan Torvehallerne i København skal være - fordi torvehaller med mange små stadeholdere trækker kunder til. Metroen ligger lige ved siden af med egen opog nedgang lige op i den ene torvehal. Og der er cirka 1.300 underjordiske ppladser under Israels Plads, der er Stog, kystbane og buslinier - alt det der skal til for at skabe en velfungerende torveplads."  Klinger det alt sammen lidt for meget af eksklusivt økoflip, så slår Hans Peter Hagens fast at Torvehallerne skal være for alle:  " En torveplads er ikke et eksklusivt sted, og meningen er helt klart at stedet skal være for alle. Der skal være plads til både halalslagteren og den kinesiske købmand," slutter arkitekten og projektets ildsjæl.  Hos kommunen er man endnu ikke klar til at fortælle hvem den nye investor er. Håbet er dog at man i det tidlige forår kan sige mere om den videre proces hen imod nyslynget honning og friske svampe på Israels Plads. Københavnerne er sat på pinebænken og må vente spændt - igenigen.    TORVEHALLERNE FAKTA   Idéen om Torvehallerne blev født i 1998.I 2002 blev lokalplanen endeligt vedtaget - uden en eneste indsigelse.  Der etableres i alt to haller - én primært til kød og fisk, mens den anden byder ind med mejerivarer og frugt og grønt.  Torvehallerne får et samlet areal på 6.625 m2. Der bliver i alt 156 stade pladser.  Der bliver direkte, underjordisk adgang fra Nørreport Metrostation via cykel kældrene.  Lørdag formiddag inviterede Kvist &amp; Kvas børn og voksne til at lave deres egen påskedekoration i Torvehallen i Rønne.  Det var det første i en række arrangementer, stadeholderne planlægger hen over den kommende sæson for at gøre opmærksom på, at Torvehallen er mere end et sted, hvor man bare køber ind.  Selvom der ikke ligefrem var trængsel ved bordet, hvor man kunne dekorere moskranse med små farvede æggeskaller med påskekaniner indeni, eller flette sin egen pilekrans med små bløde gæslinger, var Trine Køhlert, alias Kvas, godt tilfreds med fremmødet.    Mere end indkøb   - Vi er jo ikke ligefrem kendt for at være et sted, der laver arrangementer for børn, så jeg havde ikke forventet, at der ville være kø helt ud på gaden. Det skal jo have tid til at blive løbet i gang, siger hun med et lille smil.  Hun fortæller videre, at stadeholderne gerne vil have, at Torvehallen er mere end bare et sted, hvor man kommer og køber sine planter, oliven, ost og kød, og så går hjem igen.  - Vi vil gerne lave nogle arrangementer i den kommende sæson, så der også er noget for børnene at komme efter, mens de voksne køber ind, og så Torvehallen bliver et sted, hvor både børn og voksne kommer, hænger ud og hygger sig, forklarer hun.    Sæsonbestemt   Derfor er stadeholderne i færd med at lave en kalender med forskellige arrangementer, som henover sommeren hver især skal sætte fokus på forskellige sæsonbetonede produkter.  - Det kan for eksempel være noget med jordbær, når sæsonen for dem går i gang i juni, beretter Trine Køhlert til Bornholms Tidende og fortæller, at det er ambitionen, at både kunder og producenter skal få øje på, at Torvehallen er et sted, hvor man kan opleve ny produkter eller kendte produkter på en ny måde.  - Folk skal kunne komme og deltage, røre, føle og mærke, de produkter vi sælger her, siger hun og fortsætter: .    Prøve af   - Vi har haft se samme stadeholdere i Torvehallen i et stykke tid, så det vil være interessant for alle, hvis der med jævne mellemrum sker noget nyt.  Det kan kan være en ny producent, som bruger Torvehallen som udstillingsvindue for sine produkter, eller en producent, der kan afprøve et nyt produkt på Torvehallens kunder, for at finde ud af, om det overhovedet er noget, der kan sælges, giver Trine Køhlert som eksempler.    Fredagsbar   På samme måde vil hun og de andre stadeholdere gerne have, at publikum opdager helt nye sider af Torvehallen.  Derfor er stadeholderne i Torvehallen igang med at planlægge en månedligt tilbagevendende fredagsbar henover sommeren.  - Det bliver et arrangement, hvor man kan komme og få nogle lækre cocktails lavet af lokale produkter, beretter Trine Køhlert og fortæller, at der blandt andet vil være mulighed for at smage cocktails med gin fra Østersøens Brænderi.  Målet er, at en masse mennesker kommer og hænger ud på gårdspladsen, og til at sikre den rette stemning, er der lavet aftale med en DJ, der kommer og spiller loungemusik.  Desuden arbejdes der også på, at der kommer nogle arrangementer med livemusik henover sommeren.  Vi vil gerne lave nogle arrangementer i den kommende sæson, så der også er noget for børnene at komme efter, mens de voksne køber ind.  Trine Køhlert.  De fleste danskere er vildt begejstrede, når de vender hjem fra ferierejsen til de sydeuropæiske lande og entusiastisk fortæller, hvordan de har suget mangfoldige sanseindtryk til sig fra besøg i de lokale torvehaller.  Selv om madmarkeder og torvehaller i dag er et udbredt fænomen i mange andre lande, har markedspladser for friske fødevarer ikke for alvor vundet indpas herhjemme. I hvert fald ikke før nu.  Med inspiration fra Torvehallerne i det centrale København begynder nye torvehaller at dukke op flere steder i landet.  Niels Lønborg Brandt er i dag konceptdirektør i Torvehallerne i København, og han kender om nogen til torvehaller. Han har besøgt hundredvis af dem i udlandet, og han stod bag udviklingen og åbningen af Torvehallerne i København.  Han fortæller, at Torvehallerne i dag er en stor succes, både som indkøbssted for især kunder i København og omegn og som et af hovedstadens store turistattraktioner.    Torvehallernes appel   Hvad er det, der appellerer ved torvehaller? - Man har rigtig mange små specialhandlere på et meget lille område.  Forbrugeren når altså en stor del af sit indkøb af specialfødevarer på kort tid og på et lille geografisk område. Samtidig består en markedsplads af konkurrerende virksomheder. Det vil sige, at kunden kan sammenligne priser og kvalitet overfor hinanden. Det kan man ikke på samme måde, når man står i et supermarked.  Der er der én udbyder, der bestemmer, hvad der skal være på hylden af kød eller fisk. Her er det 60 forskellige udbydere, som hver især konkurrerer om at få kunden til at handle.  - På den måde er Torvehallerne perfekt i forhold til den ændring i forbrugsmønstret, som vi har oplevet. Et supermarked vil altid have den udfordring, at varerne skal have en vis holdbarhed, før det er interessant.  Torvehallerne, som er et sted med små, individuelle erhvervsdrivende, kan nærmest stå og producere conveniencefood fra time til time. Jeg vil vove at påstå, at udbuddet derfor er større i Torvehallerne end noget andet sted i landet.    Midt i en krisetid   Er det ikke tankevækkende, at Torvehallerne er slået igennem i en krisetid? - Nej, det er ikke forunderligt, for nok har vi haft krise, men vi har ændret vores fokus på det, vi køber.  I stedet for dyre ure køber vi vintage-møbler.  Torvehallerne symboliserer det samme - vi har stadig penge at bruge, vi er ikke holdt op med at bruge penge, vi bruger dem bare på noget, der er lidt nærmere på os selv og vores familie. Det at købe noget god mad i en god kvalitet og servere det for venner og familie er noget af de mest nærværende, man kan gøre. Jeg tror, at krisen måske endda har været en fordel for lige præcis vores branche.  Hvad skal der til, for at torvehaller kan klare sig? - Det vigtigste ved markedspladser er ikke, om det er udenfor eller indenfor.  Det er organiseringen af dem. Det er ofte stadeholderne selv, der beslutter tingene, og det betyder, at det f. eks. er fiskehandleren der beslutter, om der skal endnu en fiskehandler ind.  Det kommer aldrig til at fungere, for det er forskellige måder at tænke på, når man er den handelsdrivende og den, der skal organisere markedet. Det vigtigste for at skabe fundamentet i Danmark er finde nogen, der kan drive og administrere markedspladsen.  Det ser jeg som den absolut største opgave med den erfaring, jeg har fået i Torvehallerne.  - Der skal være en klar adskillelse mellem dem, der sælger varerne til forbrugerne, og dem der sætter rammerne. De, der sælger varer, kan så koncentrere sig om det, de er bedst til, nemlig at handle med forbrugerne, siger Niels Lønborg Brandt.  Forbrugeren når en stor del af sit indkøb af specialfødevarer på kort tid og på et lille geografisk område.  NIELS LØNBORG BRANDT.  Det er godt seks år siden, at Københavns torvehaller slog dørene op på Israels Plads. I dag lægger flere end fem millioner gæster hvert år vejen forbi hallerne, hvor man kan købe alt fra ost og fisk til tapas og smørrebrød.  Nu er det Frederiksbergs tur til at få sin egen torvehal. I hvert fald har arkitekten bag Torvehallerne KBH, Hans Peter Hagens, tegnet et oplæg til en ny af slagsen. Hallen kommer efter al sandsynlighed til at ligge bag Frederiksberg Rådhus, og der er langtfra kun tale om luftige planer. I august var sagen til politisk behandling i byrådet, hvor der var opbakning fra samtlige partier. Pladsen er i dag forbeholdt biler, som efter planen kommer til at befinde sig under jorden i et nyt parkeringsanlæg.  »Når vi holder loppemarked hver lørdag i sommerhalvåret, kan vi se bylivet blomstre.  Derfor rummer pladsen et stort potentiale, især hvis bilerne kommer under jorden,« siger Frederiksbergs borgmester, Jørgen Glenthøj (K).  Den nye torvehal kommer til at fylde ca.  2.600 overdækkede kvadratmeter, hvilket er samme størrelse som Torvehallerne KBH. Her bliver der plads til cirka 100 fødevarestader, som skal kombineres med udendørs stader og mobile stader på hjul. Og alle, der lørdag formiddage lægger vejen forbi det store loppemarked, kan ånde lettet op. Det kommer ikke til at lade livet, garanterer Hans Peter Hagens.  »På Frederiksberg har man et rigtig fint loppemarked, og det skal selvfølgelig kunne blive på torvepladsen. Det er et supergodt lokalt initiativ og handelstiltag. Det er kun godt, at de supplerer hinanden,« siger Hans Peter Hagens og understreger, at en torveplads skal være et offentligt, grønt byrum for at fungere.  »Der skal være bænke og træer, og man skal kunne besøge pladsen uden at købe noget. Det er en mødeplads for mennesker, og her er hele forskellen fra et typisk butikscenter. Man skal kunne sætte sig og observere bylivet.« Frederiksberg har ikke samme antal turister som Israels Plads. Det bekymrer dog ikke Hans Peter Hagens.  »Frederiksberg har både befolkningstallet og kundegrundlaget. Det er jo en lidt mere velhavende kommune. Samtidig har man den historiske handelsakse ved Gammel Kongevej med butikker, cafeer og restauranter. Med en ny hal forlænger man den handelsakse,« siger han og tilføjer: »I beyndelsen var der mange, som var bange for, at Torvehallerne KBH ville udkonkurrere de lokale handlende, men faktisk er det gået lige modsat. Det er helt klart min overbevisning, at torvefunktionen er med til at udvide handelslivet.« Det er ikke skatteborgerne, der kommer til at betale for den nye hal. Investeringsfirmaet bag Frederiksbergs torvehal, Scope Investment, har sammen med blandt andre Hans Peter Hagens oprettet et torvehalskonsortium, som har stiftet NFT1 Aps. Det står for »Ny Frederiksberg Torvehal«. Medejer af Scope Investment Niels Christian Boehm ønsker, at en stor del af stadeholderne skal være lokale.  »Vi vil for eksempel gerne have lokale slagtere, fiskehandlere, ostehandlere og bagere repræsenteret. Vi planlægger også at arrangere en borgerdag, hvor vi kommer i dialog med indbyggere fra Frederiksberg, så vi kan få deres input, og vi har allerede haft dialog med visse stadeholdere på Nørreport, som har vist stor interesse for at være med. Det gælder om at få skabt nogle kvalitets-ankerstadeholdere, som i sig selv vil være med til at tiltrække stadeholdere af den rigtige kaliber,« siger Niels Christian Boehm.  Engang fandtes der adskillige handelspladser i København. Hans Peter Hagens mener da også, at København og Frederiksberg tilsammen har plads til seks-otte torvehaller, selv om vi i dag har mulighed for at foretage de fleste af vores indkøb i supermarkedet.  »En by som Budapest har 17 torvehaller, Stockholm har tre, Göteborg har to. Der er ingen tvivl om, at der er kunder til det i København, hvor jeg vil skyde på, at der kan være en-to torvehaller i Københavns centrum, en på Frederiksberg og en i de forskellige bydele.  Det gælder bare om at skrue det sammen på den rigtige måde,« siger han.  Ifølge Hans Peter Hagens, der også er forfatter til bogen »Torvehallerne i KBH og verden rundt«, er opskriften på succes, at mindst halvdelen af staderen sælger ferskvarer som ost, brød og fisk. Samtidig skal der gerne være cirka 50 procent overdækkede stader og 50 procent udendørs stadepladser, mener han.  »Det skal være en torvehal med små stader og ikke butikker, hvilket er den klassiske forskel på en torvehal og et supermarked. De udendørs stader er tit der, hvor der er slagtilbud, og hvor der er årstidsbestemte varer. Derfor er der en fordel i at bygge torvehaller fra grunden, så man kan tage højde for det i arkitekturen. I byer som Stockholm og Helsinki, som jo har endnu koldere klima end Danmark, har man for eksempel udendørs torvehaller året rundt,« siger Hans Peter Hagens.  Med en ny torvehal ønsker »NFT1 Aps« også at repræsentere oplandet i byen. Det skal ske med såkaldte »Farmers Markets«, hvor man kan købe varer direkte fra landmænd og lokale producenter, som kommer ind til stadepladserne fra oplandet. Derfor skal en række stader være mobile og kunne lejes på kortere basis.  »Disse »Farmers Market« s er i markant vækst i byer som New York, London og Berlin. Jeg er sikker på, at de også kan leve på Frederiksberg, og at de tilmed kan tiltrække beboere fra tilstødende bykvarterer i Københavns kommune, for eksempel Vesterbro, Nørrebro og Valby. Det betyder samtidig, at en torvehal kan være ambassadør for landdistrikterne,« siger Hans Peter Hagens.  Der er flere ting, som skal falde på plads, inden projektet kan føres ud i livet, men politikerne fra begge fløje har som nævnt givet deres positive holdning til kende. Desuden har Jørgen Glenthøj underskrevet en hensigtserklæring sammen med NFT1.  »Projektet er ganske omfattende, og derfor har vi igangsat en proces med en helhedsplan for området, hvor vi blandt andet skal inddrage synspunkter fra borgere og virksomheder.  Når helhedsplanen er færdig, kommer den egentlige lokalplanproces, hvor både borgere og virksomheder vil blive hørt om planforslaget,« siger Jørgen Glenthøj.  Tidligere formand for By-og Miløudvalget Jan E. Jørgensen (V) er en af de andre politikere, der har været i tæt dialog med folkene bag.  »Det vil spille godt ind i frederiksbergånden at have et sted, hvor man kan få rigtig mange gode dagligvarer og samtidig sidde og nyde en kop kaffe eller en god frokost. Det vil bringe noget liv på bagsiden af rådhuset, som i dag kun har liv om lørdagen. Hvis vi samtidig kan få bundet Frederiksberg Have sammen med torvehallen, vil det give haven et løft, vi ikke har set i lang tid,« siger Jan E. Jørgensen.  Går alt som forventet, ligger der i begyndelsen af 2018 et forslag til helhedsplan, hvor torvehallen er tænkt ind.  »En torvehal vil tilføje noget helt nyt til byens detailhandel, og jeg er overbevist om, at det også vil være til gavn for byens handlende.  Når det er sagt, så er det vigtigt for mig at inddrage detailhandlens synspunkter, inden vi går videre med processen,« siger Jørgen Glenthøj.  Målet er, at der i 2020 er mulighed for at svinge forbi pladsen bag rådhuset for at handle - og ikke kun brugte sager om lørdagen.  »Vi vil i hvert fald give den fuld fart på fra kommunens side. Vi sætter alle ressourcer ind på at få lavet lokalplan og forpagtningsaftale.  Vi vil rigtig gerne det her,« siger Jan E. Jørgensen.  Kommentarerne fra Jan E. Jørgensen (V) er indhentet, inden den endelige konstituering efter kommunalvalget 21. november lå klar.  kais@berlingske.dk     Fakta: Markeder i København   I 1100-tallet blev København omtalt som købmændenes havn, og på de fleste af byens centrale pladser var der tradition for udendørs handel.  Blandt markederne, som forsynede københavnerne med friske fødevarer, var fisketorvet på Gammel Strand, slagterboderne i støbejernshallerne på Nikolaj Plads, Kødbyen på Vesterbro, markedet i Christian IVs børsbygning og Grønttorvet på Israels Plads - der hvor Torvehallerne ligger i dag.  Midt i 1800-tallet blev Nikolaj Plads et centrum for kødsalg. »Maven« hed markedet, som eksisterede frem til 1913, hvor Nikolaj Kirke blev genopbygget. I stedet opstod »Den Brune Kødby« i 1879.  I 1889 besluttede man at koncentrere handlen med frugt og grønt på Grønttorvet, som dengang lå lige uden for Nørreport - den oprindelige, nordlige indgang til hovedstaden - og blandt andre landmænd strømmede til Nørrevold for at sælge deres varer. Efterhånden blev pladsen på Grønttorvet for lille, og i 1958 blev engroshandlen flyttet til et nyt grønttorv i Valby.  I 1968 blev det københavnerklassiske Grønttorv omdøbt til Israels Plads, og på den gamle torveplads placerede man en benzintank og parkeringspladser.  I 2012 åbnede Torvehallerne KBH. Siden er markeder, hvor der primært sælges færdigmad, poppet op.  Eksempelvis madmarkedet på Papirøen, WestMarket på Vesterbro og senest »Tivoli Food Hall«. Ifølge planen skal den nye torvehal på Frederiksberg primært sælge friske råvarer.  SIMPELT. Der er i mange henseender satset på enkle løsninger ved opførelsen af Torvehallerne KBH, der er bygget op i kuber med fire stader i hver kube og 10 kuber i hver af de to haller. Grundinstallationer som vand og strøm er koncentreret i midten af staderne, og der er installeret en enkel grundbelysning med spots. Hvis stadeholderne har brug for andre installationer - som netadgang eller køl - så skal de selv sørge for det.  Varmen kommer fra en hybridveksler ( billede øverst til venstre), som kører på damp, der konverterer til et vandbårent system.  Anlægget er gjort klar til, når fjernvarmen kommer til kvarteret.  Meget af ventilationen er naturlig via oplukkelige vinduer i loftet med hydrauliske løftearme og døre hele vejen rundt i facaden. Over alt er der monteret kaloriferer for opvarmning, og over dørene er der placeret varmlufttæpper, der kører, når dørene åbner og dermed forhindrer kuldebroer ( billedet nederst).  Det simple og enkle går også igen i Torvehallerne KBHs arkitektur.  - Ideerne er at holde Torvehallerne KBH helt transparent med et godt lysindfald. Det har vi blandt andet sikret med den lette stålkonstruktion med glas og via rytterlyset i taget, siger Michael Bruno Hansen fra Jeudan Servicepartner, der på billedet øverst til højre ses sammen med Tommy Lund, der er stadeholder, indehaver af Hav. dk og med egne ord en fiskehandler af guds nåde.  SAMARBEJDE. Selv om totalentreprenøren Jeudan Servicepartner med sin brede vifte af håndværksfag har kunnet klare de fleste facetter af byggesagen i egenproduktion, så har der været flere samarbejdspartnere undervejs. For eksempel NCC Construction Danmark A/ S, der har bygget råhuset i stål, beton og glas og arkitekten bag det hele Arkitekturværkstedet ApS.  Hele opførelsen og driften af Torvehallerne KBH foregår i et OPP-projekt med Københavns Kommune, som ejer Israels Plads. For Jeudan har ikke blot opført Torvehallerne KBH for kommunen, men har også kontrakt på at skulle drive dem i de næste 50 år. Det foregår blandt andet fra den gamle bygning på Israels Plads ( billedet oven over), som tidligere var offentligt toilet, men i dag er udgangspunktet for Jeudans torvehalschef og et par servicemedarbejdere. På billedet til venstre ses det - med Michael Bruno Hansens ord - forholdsvis beskedne ventilationsanlæg, der fra Torvehallerne KBH' s kælder kører med almindeligt luftskifte med krydsveksler og supplerer den naturlige ventilation i bygningerne.  Sjældent har et nyt indkøbssted fået så megen omtale i forbindelse med åbningen. Og sjældent har nye butikker gennemgået så mange forandringer i løbet af de første to år. Kokkenes Torvehal tæt ved Strøget i København har siden åbningen for præcis to år siden haft en ustabil og vanskelig tilværelse. Succesen er først nu ved at indfinde sig. Og succes i denne forbindelse betyder, at man i år forventer et nul-resultat efter de første års markante underskud. »Sidste år brugte vi til at skabe større omsætning, få flere mennesker til at komme her. Nu er der kunder i butikken. Så nu skal vi have skabt en bedre indtjening,« siger direktør Uffe Danielsen, der i øjeblikket er i gang med et analyse-arbejde for at finde nye områder, der kan forbedres.  Han startede i maj i fjor, som den tredje direktør for Kokkenes Torvehal. Og siden er det gået fremad. Der er blevet torvestemning med mange kunder i det meget omtalte fødevaremarked. Omsætningen forventes i år at blive 30 mill. kr., hvilket er på det niveau, der var målet det første år. Uffe Danielsen blev hentet fra Magasins Mad &amp; Vin-afdeling til Kokkenes Torvehal. Med ham har man fået en leder, der befinder sig meget i butikkerne, og som selv giver et nap med, når der er travlt. Fra starten fik Kokkenes Torvehal et meget dyrt image. Det kæmper man med i dag. »Det er svært at ryste det image af. Men vore prisanalyser viser, at vi ikke er dyrere, end dem vi kan sammenligne os med. Vi tilbyder et miljø, en atmosfære, en indkøbsoplevelse, og det koster selvfølgelig,« siger Uffe Danielsen. I dag er status den, at de fleste afdelinger fungerer rimeligt. Bedst går pasta-afdelingen og restauranten. Men slagter- og frugt &amp; grønt-afdelingerne er også ved at finde indpas. Bestræbelserne i den kommende tid går ud på at gøre mere ud af total-løsninger til firma-receptioner og selskaber, så kapaciteten i restauranten, der i dag primært har travlt til frokost, bliver udnyttet bedre. Derudover vil der komme nye aktiviteter, som f.eks. i april- maj, hvor man i samarbejde med Diabetes-foreningen vil lave en række arrangementer med temaet »sund mad behøver ikke at være kedelig«. Man arrangerer bl.a. mad-aftener, hvor interesserede kan lære noget om, hvordan man tilbereder spændende og sund mad. En plan om at overdække torvehallen med et glastag inden foråret er blevet udskudt, fordi tilladelsen kom for sent til, at man kunne nå det i februar som planlagt. Kokkenes Torvehal er 100 procent ejet af buntmager Finn Birger Christensen.  Ry City skal samle boner for 50 mio. kr. for at få to mio. kr. fra Kvickly til hallen. 45 er allerede indsamlet  RY Finansieringen af den kommende torvehal på Stationstorvet i Ry er ved at være på plads. Ry City skal skaffe finansieringen på to mio. kr., og de penge har...  BIRKERØD Drømmen om Torvehaller i Birkerød Hovedgade er brast for investoren Aage Godt Carlsen har lagt planerne i graven.  Torvehallerne får dødsstødet i en ny rapport fra Institut for Centerplanlægning ( ICP), der konkluderer, at der ikke er økonomi til at drive Torvehallerne i Birkerød.  Og det ærger Aage Godt Carlsen, der ejer bygningen der tidligere husede Superbrugsen,. " Vi må desværre erkende, at der ikke er økonomisk grundlag for at drive Torvahallerne.  Det var ellers en god idé, men de småhandlende, der skal drive det, ville ikke kunne få det til at løbe rundt," siger han.  Ifølge Aage Godt Carlsen peger rapporten på, at adgangsforholdene til Birkerød bymidte ikke er gode nok, ligesom der heller ikke vil være tilstrækkelige p-pladser for at drive torvehaller i hovedgaden.  Aage Godt Carlsen vil istedet forsøge at udleje hele den tidligere Superbrugs ud til en større, landsdækkende kæde.  I årevis har man talt om på Israels Plads, der med storbyer som Paris eller Rom som forbillede, skulle tilbyde københavnere grøntsager, kød og fisk på ét samlet, overdækket område, dér hvor grønttorvet nu ligger.   Så længe har man talt om det, at Torvehallerne næsten har opnået mytestatus. Kommer det nogensinde og hvordan kommer det til at se ud?   I sidste uge begyndte arbejdet så langt om længe, og i det næste år vil pladsen være fyldt af bygningsarbejdere og håndværkere, inden Torvehallerne efter planen bliver indviet senest i maj næste år.   "Det er helt fantastisk, at vi københavnere får et sted midt i byen, hvor vi kan mødes og købe friske økologiske råvarer i så smukke rammer, som Torvehallerne giver os. Det er på tide, at København får sine Torvehaller. For kun med den slags projekter får vi det liv i byen, døgnet rundt, som gør København attraktiv," siger teknik- og miljøborgmester Bo Asmus Kjeldgaard (SF) i en pressemeddelelse.     Tapas og sushi   Konceptet bag de københavnske torvehaller er baseret på en ide om at tilbyde de besøgende et stort udvalg af kvalitetsfødevarer  både almindelige dagligvarer og mere specialiserede nicheprodukter. Hallerne bliver ligesom grønttorvet delt op i stadepladser af forskellig størrelse, som udlejes til de handlende. Desuden kommer der til at være spisesteder med eksempelvis tapas og sushi, østers og vin og en morgenåben bager og cafe, så pendlerne kan spise deres morgenmad på vej til Nørreport station.  Hallerne er tegnet af arkitektfirmaet Arkitekturværkstedet ApS ved Hans Peter Hagens og opføres af Jeudan A/S.   "Vi glæder os, til vi kan åbne Torvehallerne om et års tid. Hallerne vil byde på en bred vifte af fødevarer, præsenteret attraktivt i traditionel markedsstil, som vi kender fra andre storbyer rundt omkring i verden. Jeg er sikker på, at Torvehallerne bliver spændende og indbydende, og at de vil bringe mere liv til området ved Nørreport Station og Israels Plads," siger Jeudans adm. direktør Per W. Hallgren.      krzoberlingske.dk   Hotellet Best Western Torvehallerne bliver udvidet kraftigt med 30 værelser. Udvidelsen koster 14-18 millioner kroner og sker ved at inddrage en naboejendom, som hotellet købte sidste år. Ejendommen ligger på adressen Kirketorvet 18 mellem kommunens tekniske forvaltning og Torvehallerne.  Hoteldirektør Terje Thesberg forventer, at de 30 nye værelser vil stå klar til brug omkring nytår. Det drejer sig helt konkret om 25 dobbeltværelser, fire juniorsuiter og en bryllupssuite.  -En stor del af ejendommen har stået tom i adskillige år, så vi glæder os til endelig at komme i gang med renoveringen, konstaterer Terje Thesberg, der ejer Best Western Torvehallerne sammen med Steen B. Jacobsen gennem selskabet Select Development A/S.    Samme prisniveau   Terje Thesberg oplyser, at prisniveauet på de 30 nye værelser tællende i alt 60 sengepladser vil blive det samme som i hotellets nuværende værelser. Det vil sige 1295 kroner for et dobbeltværelse samt 1095 kroner for et enkeltværelse.  Best Western Torvehallerne tæller i dag 86 sengepladser. Den planlagte millionudvidelse betyder, at det firestjernede hotellet vil nå op på i alt 146. Og det skulle selvsagt gerne betyde en stor forøgelse af hotellets omsætning.  -Vi føler os overbeviste om, at der nok skal blive brug for værelserne. Antallet af overnatninger på byens hoteller er steget meget i løbet af de seneste år, og vi ser ingen grund til, at udviklingen skulle ændre sig. Tværtimod, siger Terje Thesberg.  Det er for længst blevet et af Københavns mest populære mødesteder og en stor turistattraktion, men nu vil Torvehallerne på Israels Plads have mere gang i salget af fødevarer.  »Vi behøver ikke at gøre mere for at markere os som mødested. Det, vi vil bruge al vores energi på fremadrettet, er at markere os som indkøbssted,« siger konceptdirektør Niels Lønborg til Berlingske Business.  For første gang nogensinde offentliggør Torvehallerne det samlede omsætningstal, og i 2014 blev der solgt for lige omkring en kvart milliard kroner hos Torvehallernes cirka 60 stader.  »Det er absolut tilfredsstillende. Det er cirka 60 stader, der hver især handler på 12 1/ 2 kvadratmeter. Hvis du regner det om, er det over fire millioner i gennemsnit per stade eksklusiv moms,« forklarer Niels Lønborg.  Men selv om Niels Lønborg er godt tilfreds med omsætningen, ser han alligevel et potentiale i at udvikle Torvehallerne, så markeds pladsen i højere grad bliver et alternativ til hverdagens indkøb.  »Vi har udviklet grundstammen til det.  Ethvert supermarked profilerer sig på fisk, kød, frugt/ grønt og brød. De fire kategorier er vi superstærke på. Nu skal vi manifestere os i københavnernes bevidsthed som indkøbssted,« siger Niels Lønborg.    Investoren gik konkurs   Torvehallerne slog dørene op på Israels Plads i København i september 2011 med to søjlebårne torvehaller og en åben markedsplads.  Efter at investor og driftsherre Center Plan gik konkurs i 2008, blev Jeudan bygherre i 2009, og i dag er de udlejer for Torvehallernes stadeholdere. Niels Lønborg var torvehalchef fra 2010 til 2012 og kom tilbage som koncept direktør i 2014 efter blandt andet at have arbejdet som konsulent på et markedskoncept i indkøbscenteret City 2 i Høje Tåstrup.  Siden Jeudan og Niels Lønborg fik Torvehallerne på benene, har besøgstallene overgået alle forventninger. Jeudan havde fra begyndelsen stillet sig tilfreds med årlige besøgstal mellem 2 og 2,5 millioner, men de tal var allerede efter to år dobbelt så høje.  I dag besøger 120.000 mennesker Torvehallerne om ugen, og ifølge Niels Lønborg stiger tallet støt.  »Vores besøgstal øges, og vi kan se et stigende antal besøg af turister. De skal være hjertens velkomne. Men vi vil ikke bruge energi på at styrke det eller gøre mere for at tiltrække dem. Al vores energi vil blive brugt på at manifestere os som et indkøbssted for københavnerne,« siger Niels Lønborg.  Konceptdirektøren tilføjer, at man selvfølgelig stadig skal mødes i Torvehallerne, for det ligger i markedspladsens natur at være mødested. Hvis missionen om at skabe større handel med fødevarer i Torvehallerne skal lykkes, kræver det imidlertid et andet miks af stadeholdere, og selv om der ifølge Niels Lønborg er stor efterspørgsel på stadepladser i Torvehallerne, er det ganske svært at finde de rigtige i forhold til hans mission.  »Efterspørgslen er absolut størst på nogle, som gerne vil sælge tilberedt mad, man spiser på stedet. Det er en stor udfordring at finde detailister og specialister, som stiller sig i kø for at komme ind i Torvehallerne. Vi har ikke noget problem med at finde dem på nuværende tidspunkt, men jeg kunne godt tænke mig, der var flere,« siger Niels Lønborg.  Han tilføjer, at »der er flere, der synes, det er fedt at gå i lære i en restaurant end i et supermarked.« »Vi har rundt omkring i landet meget få specialforretninger og delikatesseforretninger, der kan levere uddannet personale, som har lyst til at starte deres nye forretning,« siger Niels Lønborg.    Helhedsplan godkendt   I foråret fik Torvehallerne godkendt en helhedsplan, der sætter rammerne for, hvordan det videre arbejde med markedspladsen kan udvikles. Det har taget fire år at få godkendt planen hos kommunen, men tiden er ifølge Niels Lønborg blevet brugt til at eksperimentere med forskellige koncepter.  »Vi er på en måde glade for, det har taget så lang tid, for så har man også kunnet arbejde på de erfaringer, vi har skabt de første fire år,« siger han.  Med godkendelse af helhedsplanen ud videde Torvehallerne i foråret med en række nye faste udendørs stader, og den nye indretning skal være med til at skabe mere logiske handelsgader både inde og ude. Samtidig håber Niels Lønborg, at også de udendørs stader fremover vil sælge flere madvarer end take away: »Alt i alt synes jeg, det har virket positivt.  Det skal udvikles, og jo mere, vi får manifesteret os som indkøbssted, desto større procentdel af markedsbodernes salg vil også være indkøb frem for take away.«.  sigp@berlingskemedia.dk     Fakta: Markedsplads gennem 126 år   Grønttorvet bliver etableret på pladsen. Det første spade stik tages til det nye grønttorv i Valby. Engros-grønttorvet åbner i Valby, og det bliver samtidig enden på Grønttorvet i det indre København. Pladsen omdøbes til Israels Plads i anledning af 25-året for jødeforfølgelsen i Danmark. Arkitekten Flemming Hertz præsenterer et markedsprojekt for pladsen. Det bliver dog aldrig realiseret. Arkitekt Hans Peter Hagens formulerer i en artikel i Politiken sin drøm om torvehaller på Israels Plads.  Københavns Torvelaug af 1998 grundlægges. Arkitekt Hans Peter Hagens er primusmotor for grundlæggelsen. Københavns bygge-og teknikudvalg støtter arkitekt Hans Peter Hagens forslag til etablering af torvehaller til 30 millioner kroner. Forslaget vedtages til lokalplanen. Center Plan indgår som investor og driftsherre for de kommende torvehaller, og åbningen bliver fastlagt til maj 2008. Center Plan går konkurs, ogprojektets skæbne er igen uvis. Jeudan indgår aftale med Københavns Kommune om at overtage koncessionen. Torvehallerne KBH åbner.  BIRKERØD En torvehal med små boder, hvor fisk, kød og eksklusive delikatesser som specialøl og chokolade langes over disken.  Og en bagerbutik med udendørs servering ved en cafe på Majpladsen.  Det kan blive en realitet i Birkerød Hovedgade, hvis et nyt forslag bliver gennemført.  Det fortæller ejeren af ejendommen, der tidligere husede Superbrugsen, Aage Godt Carlsen.  Han arbejder i øjeblikket på at udleje ejendommen, men bekræfter, at en torvehal i Birkerød kan være en løsning.  " Vi arbejder med muligheden for at indrette enten en stor butik eller seks-syv mindre butikker eller en torvehal, som man kender det fra for eksempel Israels Plads i København," siger han.  Aage Godt Carlsen understreger dog, at det er dyrt at ombygge den tidligere Superbrugs til en torvehal.  " Der skal foretages nogle omfattende investeringer og det er dyrt at opføre boderne til de små butikker," siger han og understreger, at torvehallen er én blandt flere muligheder.  " Det er jo ikke bare en enkelt butik, der er ledig i Hovedgaden, så vi skal finde ud af, hvilke butikker vi kan sætte sammen, og hvordan vi kan få det hele til at spille sammen på gaden," siger han.  Opgang fra p-kælder Aage Godt Carlsen understreger dog, at der er et afgørende punkt, der skal på plads før projektet kan blive en realitet.  " Det er afgørende, at der kommer en passage fra parkeringskælderen under Føtex til Hovedgaden. For at få gang i handlen igen skal vi have genskabt den kundestrøm, der er blevet afbrudt af byggeriet. Tidligere kunne man jo parkere nede ved Stationsvej, og det gav en masse kunder fra den ende. På dette punkt er Rudersdal Kommunes medvirken helt afgørende - man må se at få " driveren" til at virke," siger han.  For at få bedre overblik over mulighederne i Birkerød Hovedgade har Aage Godt Carlsen bedt Institut for Center-Planlægning ( ICP) om at udarbejde en rapport der er klar senere i maj.  " Lige nu afventer vi rapporten fra ICP, og når den kommer skal vi vurdere det hele sammen med kommunen," siger han.   butiksliv Ønsket om at få torvehaller i et kommende Hillerød Storcenter på Møllebrogrunden får en kold skulder af lokalrådet i Hillerød By. Lokalrådet siger nu nej til ønsket fra centrets bygherre, Goldschmidt..    Jeg er skuffet og vred. Sådan siger Annette Andreasen, der er mor til Mette Andreasen.  Hendes datter, der sidder i kørestol, blev snydt for en koncert med " Danser med Drenge".  Personalet i Torvehallerne havde givet udtryk for, at datteren var velkommen til koncerten, selv om de havde strammet op på reglerne for kørestolsbrugere i forbindelse med de koncerter, hvor publikum står op.  Mette Andreasen sidder i kørestol og er derfor afhængig af at have en handicaphjælper ved sin side.  - Hvis vi havde vidst, at min datter ikke kunne komme ind til koncerten, havde vi ikke betalt en handicaphjælper i fem timer og taget køreturen fra Kolding til Vejle, siger Annette Andreasen.    Reglerne strammet efter billetkøb   Forhistorien er, at Annette Andreasen den 14. januar købte fire billetter til koncerten.  Hun blev derfor overrasket over, at hun i en annonce i avisen så, at det til koncerter, hvor publikum står op i Torvehallerne, ikke var muligt at medbringe en kørestol.  - Jeg ringede til Torvehallerne, og her fik jeg den besked, at det ikke var noget problem, da billetterne var købt før de nye regler trådte i kraft.  - Det var derfor en ubehagelig oplevelse at møde op for at få at vide, at min datter ikke kunne komme ind til koncerten, siger Annette Andreasen.  En anden kørestolsbruger, Kasper Laursen, er også fortørnet på Torvehallerne.  - Jeg har været til rigtig mange koncerter i Torvehallerne.  Det har ikke tidligere været noget problem, siger Kasper Laursen, der tror, at det handler om, at Torvehallerne hellere vil sælge tre billetter i stedet for én billet til en kørestolsbruger.    Kørestole blokerer nødudgangene   Terje Thesbjerg, daglig leder i Torvehallerne, bekræfter, at man har strammet reglerne.  - Vi er blevet opmærksomme på, at det ikke går an, at kørestolsbrugerne holder med deres kørestole foran vore nødudgange. Det har vi strammet op på, og jeg kan kun beklage dette over for kørestolsbrugerne, siger Terje Thesbjerg. Han beklager, hvis nogle af kørestolsbrugerne ikke har fået besked før den pågældende koncert.  - Indtil videre kan der kun komme kørestolsbrugere til de koncerter, hvor man skal sidde ned. Men vi arbejder på en løsning med at bygge et podie, så der igen kan blive plads til kørestolsbrugerne ved de koncerter, hvor man skal stå op, siger den daglige leder.  Ifølge Terje Thesbjerg er det Torvehallerne selv, der har strammet op på reglerne og ikke brandmyndighederne som en kørestolsbruger har oplyst.  Det kan Kasper Laursen ikke nikke genkendende til.  - Jeg fik at vide, det var brandmyndighederne. Men da jeg ringede til brandmyndighederne, kendte de ikke noget til dette, siger han.    Sidste nyt   Terje Thesbjerg, daglig leder af Torvehallerne i Vejle, siger, at man ikke har håndteret situationen med Mette Andreasen godt nok.  Og at man derfor har besluttet, at dække hendes omkostninger.  I den spanske tapasbar i Hal 1 sidder en ældre herre på en barstol og snakker med en af de ansatte.  »Vi har fået en anden hvidvin end den, du er vant til. Hvad skal du have at spise, du fik kyllingeleveren sidst, ikke«, spørger den unge mand.  »Ja«, forklarer herren til Politiken, »jeg har bare været her rigtig mange gange«. Der er livlig trafik i hallen, selv om det er en banal tirsdag eftermiddag. Tæt på tapasbaren kigger et ægtepar interesseret på den enorme meterlange helle-flynder, der ligger i Hav. dk's køledisk med døde glasøjne. En gruppe danske turister står og kigger desorienteret på udvalget af hjemmesyltede oliven hos Stigs Oliven. En amerikaner haster højrøstet forbi med sin kone. »It's too expensive«, siger han - det er uklart, hvad han hentyder til.  Ude på pladsen mellem de to haller er der fyldt med boder, men her tidlig eftermiddag koncentrerer de besøgende sig især ved de to grøntsagshandlere.  Det store tilløbsstykke er svampe af alle typer: lidt for smattede karljohanner i store mængder, duftende svenske pighatte og et slagstilbud på en hel trækasse kantareller fra Litauen til 75 kroner.  I Hal 2 - damehallen - driver folk rundt mellem kryddeributikker, smoothiebarer og kagebutikker, og den populære Grød-bar i hallens nordlige ende er ramt af kødannelse.    Mere teater end marked   Enhver der har sin gang hernede, kan ikke være i tvivl: Torvehallerne på Israels Plads i København er en succes. Ifølge hallernes egne tal besøgte 5,5 millioner gæster sidste år de to haller og markedsområdet mellem dem, og tallet stiger årligt.  Til gengæld er hallerne, der i fredags blev 5 år, på ingen måde blevet en daglig indkøbsdestination for københavnerne.  Kun cirka hver 10. af kunderne kommer der 1-2 gange ugentligt ifølge Torvehallernes markedsundersøgelse, mens omkring 4 ud af 10 kommer 1-3 gange om måneden.  »Selv om det går meget godt, kommer de ikke så ofte og går ikke i så mange stader, som vi kunne tænke os. På nuværende tidspunkt handler en typisk kunde i 1-3 stader, og vi vil have dem op på 4-8 stader. Der skal være langt flere københavnere, der bruger det på daglig basis som indkøbsdestination«, siger Niels Lønborg Brandt, konceptdirektør i Torvehallerne.  Det er dog ikke alle, der tror på, at Torvehallerne kan komme derhen. F. eks.  Kasper Fogh, der i mange år har beskæftiget sig med madformidling og gastrooplevelser, og nu - ud over at arbejde som pressechef for tænketanken Cevea - også er restaurantkritiker på Politiken.  »Det er klart en gevinst for København, at vi har fået det oplevelsesrum, som Torvehallerne er. Det er fødevareoplevelsesteater.  Det er en gigantisk fortovscafé med mange udbydere, og det er faktisk en superinteressant spiseoplevelse, et ' shared space', og som sådan er det en succes. Men det bliver aldrig et marked, for det er det for dyrt til. København skylder os stadig et rigtigt madmarked, hvor oplandets varer bliver forhandlet, og hvor de, der producerer fødevarer, kan komme og sælge dem«, siger han.    Det gode mødested   Da Torvehallerne åbnede i 2011, havde der i mange år ikke været noget marked i København. På Israels Plads havde det gamle grønttorv ligget, men igennem årene var antallet af boder faldet sammen med kvaliteten - »det var her, grøntsager gik hen for at dø«, som en tidligere bruger af torvet udtrykker det.  Til sidst var torvet reduceret til en benzintank og et par stædige blomsterhandlere.  Det tog 14 år fra ideens undfangelse i 1997 til åbningen i 11, før hallerne stod der, en langsommelighed, der ifølge bogen ' Torvehallerne - i København og verden rundt' skyldtes bureaukratisk nøl, en finanskrise, der fik den oprindelige entreprenør til at gå konkurs, og kritiske konsulentrapporter, der forudsagde en økonomisk fiasko.  Da Torvehallerne endelig stod der, var den oprindelige idémager og arkitekten bag byggeriet, Hans Peter Hagens, slet ikke tilfreds. I årene efter var han løbende i medierne med klager over, at Torvehallerne blev forvaltet forkert, indrettet forkert og ikke mindst manglede udendørsboder med frisk, billig frugt og grøntsager, sådan som det kendes fra sydens markeder eller de mange nye ' farmers markets' i f. eks. England.  I dag lyder Hagens mildere stemt: »Helt overordnet er jeg virkelig lykkelig for, hvordan københavnerne har taget imod Torvehallerne med hele 5 millioner årlige besøgende. Torvehallerne på Israels Plads er netop blevet det mødested for mennesker på tværs af alder, køn og etnicitet, som jeg drømte om fra de allerførste arkitektskitser«. Men det undrer stadig arkitekten, hvor lidt ' farmers market' der er over de dyre haller.  »Min drøm er langt flere udendørs stader, hvor Danmarks regionale fødevareproducenter og gårde fra nord til syd kan sælge deres varer. Der kan sagtens stå 80-100 stadeholdere og sælge dansk frugt, grønt, bær, svampe, krydderurter, blomster ude imellem hallerne - og i hallernes periferi«, siger han.    Romantisk forestilling   I den ene side af pladsen mellem de to haller står en ansat fra landbruget Rokkedyssegård og sælger en sen sort af jordbær, dyrket i Kirke Værløse. Rokkedyssegård har som en af de få landmandsproducenter fået fodfæste på pladsen, mens andre har brændt sig på det - måske fordi kunderne i realiteten er mindre interesseret i bondevarer, end man skulle tro, måske fordi bønder ikke er de naturlige sælgere, eller måske fordi det simpelthen er for dyrt at have et stade i eller uden for hallerne.  En udendørs bod koster i omegnen af 3.000 kroner om ugen, og det er »simpelthen for meget - det er jo ikke guld, jeg sælger«, fortæller Catja Kirkegaard, ejer af gartneriet Spireriget.  For torvehalschef Niels Lønborg Brandt er forklaringen på, hvorfor Torvehallerne endnu ikke er blevet et ' farmers market' fyldt med bønder, der kører deres friskhøstede varer til torvs, simpel.  »Vi må begynde med at få en erkendelse af, at det måske er en romantisk forestilling: De landmænd, der har tid til at komme ind og være handlende, samtidig med at de er landmand - de findes måske ikke i særlig stor udstrækning.  Du skal tænke på, at faktisk kan den bedste producent stille sig op i Torvehallerne og gå hjem uden at have solgt noget, hvis han ikke har den fornødne erfaring med detailhandel«. I stedet skal der være flere dygtige købmænd, der kan aftage bondens varer og sælge dem, siger han. Men hvis de københavnske torvehaller savner bønderne, har de andre evner: »Vi har både detailhandel, masser af spisning og events, og det har vi i større udstrækning end andre lande. Vi har faktisk på den måde været med til at reformere markedssektoren«, siger Lønborg.  For selv om vi kan kigge længselsfuldt på sydens bugnende markeder, taber de tusindvis af kraftigt statsstøttede markeder de yngre forbrugere på gulvet i disse år, og i Frankrig lukker markederne i flere byer. Så nu sker der det ironiske, at f. eks. spanierne lader sig inspirere af Torvehallerne, sådan som det skete for en måned siden, da markedschefen for markederne i Galicien kom på inspirationstur på Israels Plads.  Herhjemme har effekten også været til at føle på: Der arbejdes på at åbne markeder af forskellige art i stort set alle landets store provinsbyer. Det er måske Torvehallernes største succes: at andre gerne vil kopiere dem.  lars.dahlager@pol.dk   De landmænd, der har tid til at komme ind og være handlende (...) findes måske ikke Niels Lønborg, chef for Torvehallerne.    Fakta: FAKTA TORVEHALLERNE   Torvehallerne i København åbnede 2.  september 2011 på Israels Plads og består af to haller: Hal 1, der er koncentreret om fisk, kød og charcuteri, og Hal 2 - ' damehallen' - med bagere, kager, slik, vin, krydderurter, krydderier m. m. Derudover er der område mellem hallerne med grøntsager, udeservering, vinbutik m. m.  Torvehallernes ledelse godkender mikset af stader og siger især nej til madserveringssteder.  Siden 2011 har hallerne haft 21.780.160 besøgende. Kernekunden er 18-30 år eller 40-50 år.  Hallerne har 105 stader, fordelt på 78 indendørs og 27 udendørs. De mest omsættende stader er dem, der sælger fisk, kød og grøntsager.  RY Nu er financieringen af den nye Torvehal på Stationstorvet i Ry faldet på plads. Kvickly ville donere de to millioner til projektet, som det kostede. Men ikke uden forbehold.  Byens borgere skulle bevise, at de var villige til at handle lokalt.  Derfor ville Kvickly give fire procent af hver krone, der blev handlet for i byens butikker under kampagnen til projektet, og det betød, at der skulle indsamles boner for 50 millioner.    Holder tidsplanen   Byens borgere kunne i en periode aflevere deres bon i en indsamlingskasse, og så har 8.  klasse på Mølleskolen i løbet af fire måneder været rundt og indsamle bonerne og lægge beløbene sammen.  Og nu er bonkampagnen afsluttet, og Torvehallen bliver nu betalt af Kvickly. Det er Ry City der, sammen med Kvickly, har stået for bon-kampagnen under mottoet: » Banker dit hjerte for din by, så lad os stå sammen om en god sag « . Ifølge Lone Nielsen, formand for Ry City, ville bon-kampagnen ikke stoppe, før målet var nået.  Stationstorvet er anlagt, så nu går slutspurten ind på færdiggørelsen af Torvehallen, og der vil som planlagt blive afholdt rejsegilde for Torvehallen fredag den 3.  november, og indvielse af Torvehallen og Stationstorvet lørdag den 2. december.  Torvehallen vil blive 120 kvadratmeter og bygges i kraftigt douglasgran. Den vil være delvis åben, men ud mod jernbanen vil der blive dækket af med både glas og træ for at skærme mod blæst og støj fra togene.  Bygningen er beregnet til stadepladser og torvehandel, og der vil komme til at foregå mange kulturelle og turistmæssige aktiviteter.  Lone Nielsen forklarer, at der endnu ikke er lavet en forretningsmodel for Torvehallen.  RY -Et gammelt ordsprog siger, at det skal være skidt, før det kan blive godt.  -Hvis det er sandt, så bliver det her rigtig godt.  Sådan lød det fra formand for Ry Borgerforening, Leif Laursen, da han i går talte ved rejsegildet på byens nye Torvehal foran 30-40 fremmødte.  Torvehallen er under opførelse på posthusgrunden, som pladsen midt i byen hed indtil den for nylig skiftede navn til Stationstorvet. Pladsen har stået tom siden posthuset blev revet ned i 2009, og siden har der været en langtrukken debat om, hvad der skulle ske med den centrale plads.  -Det har sat Ry-borgernes tålmodighed på prøve.  -Mens diskussionen kørte blev pladsen mere og mere trist, konstaterede Leif Laursen, som derfor ser med stor glæde på den nye torvehal.  -Jeg glæder mig som Ry-borger i dag. Det er flot arbejde af arkitekter og håndværkere. De har gjort det rigtig godt, sagde han før rejsegildet gik over i pølser og vand fra den lokale pølsevogn.  Torvehallen, der skal bruges til markeder og forskellige andre aktiviteter i midtbyen er opført i kraftigt tømmer, som giver den et markant udseende.  ARKITEKTEN: Det er 14 år siden, at arkitekten Hans Peter Hagens i artiklen ' På historiens grønne spor' i Politiken for første gang offentligt luftede tanken om at bygge to torvehaller på Israels Plads. Her hvor der i adskillige år har været handlet frugt og grønt og som stadig i nabolaget kaldes ' Grønttorvet', skulle man kunne forsyne sig med alskens lækkerier til spisebordet på et overdækket marked efter udenlandsk forbillede.  » Når man har rodet med det i 14 år, er det stadig lidt uvirkeligt, at Torvehallerne nu åbner på fredag, « siger Hans Peter Hagens, da City Avisen møder ham til en rundvisning en uge før den officielle åbning.  Det har været 14 år med slid og stædighed, sten på vejen, men også glæder og mange spændende torveaktører. Sammen med Torvelauget, der blev nedsat i 1998, har han arbejdet på at få projektet til at blive virkelighed.  » Jeg har besøgt så mange torvehaller rundt om i verden, at det altid for mig har været en selvfølge, at København også skulle have en. Der har været mange sten på vejen, der har kunnet stoppe projektet, men jeg har aldrig været i tvivl om, at der nok skulle komme en torveplads i en eller anden udformning, « siger Hans Peter Hagens.    I glas og stål   Bygningerne står rå i glas og stål, men omgivet af platantræer, der med tiden skal vokse sig store og pakke torvehallerne ind i grønt. Det grønne har været vigtigt i hele processen, fortæller Hans Peter Hagens: » Det har været tanken at genoprette det gamle voldbælte, som Israels Plads jo er en del af, med blandt andet Botanisk Have og Ørstedparken, « siger han.  » Bygningerne er som et Meccano-byggesæt med synlige bolte og samlinger. Det var været vigtigt, at det ikke blev for fint, « siger Hans Peter Hagens og påpeger kontrasten mellem bygningernes rene linjer og det organiske i varerne, der fra på fredag fylder hallerne.  Undervejs har Hans Peter Hagens også gravet i pladsens historie.  » Det er vigtigt, at se Torvehallerne, som en genoplivning af en tradition. Gennem det forrige århundrede har der været tre torvehalsprojekter på pladsen, der ikke er blevet til noget, så der har været antræk til det længe, « siger Hans Peter Hagens, der har rejst rundt i verden og set adskillige torvepladser.  » Jeg har rejst rundt til fantastiske markeder i mange byer og noteret og skridtet af; hvilke typer varer har man, og hvordan står de i forhold til hinanden? De bedst fungerende markeder, er de markeder, der er en kombination af ude og inde, og det bliver Torvehallerne i høj grad, « siger Hans Peter Hagens.    To ændringer   Siden Jeudan i 2009 overtog koncessionsaftalen, er der sket to markante ændringer i projektet. Oprindeligt var det tanken, at der skulle være en opgang fra metroen på Nørreport direkte op i Torvehallerne, men det ville blive for besværligt og for dyrt, da en række rør og kabler skulle omlægges. I stedet er der nu opført en cafe med udendørsarealer.  Hans Peters Hagens første tanker var, at alle vægge i Torvehallerne skulle kunne åbne sig, men rent praktisk har det været nødvendigt, at lukke mere af og lave færre porte. Alligevel er Torvehallerne endt med at få en karakter af, at man befinder sig både ude og inde, når portene er slået op.  Men trods ændringerne glæder Hans Peter Hagens sig over slutproduktet.    Fakta     DEM KAN DU FINDE I TORVEHALLERNE:   Lauras Bakery Exotic Mix Summerbird Féta kai Eliés Saltskrub. dk Fougaz Tante T Darleens Smag Asa Trading Sweet Valentine Brioche Dorée A XOCO Noorbohandelen C. O. TorvePlads Brdr. Nyholm Vita Boost Il Fornaio Bottega The Coffee Collective Sødt Krydderiet Café Rosa Agnes Cupcakes Aalbæk Specialiteter Torvehallernes Mejeriudsalg Bornholmerbutikken Den Kinesiske Købmand Ma Poule Tapa Del Toro Cleaver ´ s Meatmarket Cofoco Supermarché Hav. dk Fiskerikajen Knife for Life SushiLovers Udendørs stader: Blomsterbinderiet Is á Bella Ethnic Food Corner Samsø Torv Dagsfrisk Fisk Vegetarian Snacks One Love Company Get ' n Go Solfrugt Kilde: www.torvehaller.dk  - Vi ville gerne have åbnet med et brag den første juni, men selv m vi har færre penge til at starte op med end beregnet, er jeg fuldstændig sikker på, at torvehallen bliver en realitet, siger en meget travl Morten Pedersen.  - Nu skriver vi budgetterne sammen, så vi kan gå gang hurtigst muligt.  Fisk, udendørs mad og godt øl Planerne for den kommende torvehal med bornholmske fødevarer er inspireret af Torvehallerne i København.  - Vi vil super gerne have nogle, der sælger fisk, der skal vi først lige have styr på nogle tilladelser, siger Morten Pedersen.  - Så skal der være nogen, der sælger noget ordentligt brød, og vi ved, at vi helt sikkert får en ostestand. Der kommer også lille vinbar.  Lige nu er de to iværksættere, Morten Pedersen og Line Rix, også i dialog med en af øens kafferistere, og en udendørs stand med grøntsager og grønne planter er ved at blive forhandlet på plads.  - Mange aftaler er ikke på plads endnu, og vi vil f. eks. rigtig gerne samarbejde med nogle folk, der kan komme og lave mad udendørs, så man kan sidde ude med den gode øl og noget god mad.  Parret satser på tre hovedområder i torvehallen: Salg fra stande, produktion og madoplevelser, blandt andet ved restauratører.  De håber at lave det samlingspunkt, man i flere år har efterlyst i Rønne.    Første år er test-år   - Vi begynder småt med Hallegårds salgsvogn, som vil være der tre gange om ugen allerede fra maj, hvor vi også går i gang med renoveringen. Vi satser stadig på at være klar med noget mere i juni, og så lader vi det første år være et test-år, før vi laver de helt store investeringer, forklarer Morten Pedersen.  Morten Pedersen og Line Rix, der også privat danner par, blev i den forgange uge indstillet til 75.000 kr. fra Erhvervsstyrelsen af LAG-Bornholm til at lave den bornholmske pendant til Torvehallerne i København.  Også det mikrobryggeri, der skal have ølproduktion i torvehallen, Hallegaard Small Batch Brewery, blev indstillet til at modtage 50.000 kroner i støtte.  Torsdag aften mødtes de for at diskutere, hvad man nu gør, da det er væsentligt mindre, end man havde søgt om. Iværksætterne har bestemt ikke mistet modet, tværtimod justeres der nu lidt på planerne fremfor en massiv opstart.    Gode dunk på vandrørene   Lige nu er der tre større ansøgninger inde i forbindelse med projektet.  En planansøgning, hvor behandlingen blandt andet omfatter nabohøringer, en byggetilladelse, da man ændrer anvendelsen af det tidligere slagtehus, og en godkendelse af de tre beboelseslejligheder, der også findes i bygningerne.  - Vi har heller ikke fået alle godkendelser endnu, men vi hører da " gode dunk på vandrørene" hos kommunen, siger Morten Pedersen.  Morten Pedersen og Line Rix har begge livslangs tilknytning til Bornholm. Hun er vokset op på øen, og parret har et hus på Nordlandet, hvor de opholder sig store dele af året.  Om torvehallen ligefrem får parret til at flytte til Bornholm er i skrivende stund uvist.  Vi har ikke fået alle godkendelser endnu, men vi hører da " gode dunk på vandrørene" hos kommunen.  Morten Pedersen, initiativtager sammen med Line Rix.  THORSMINDE: Der bliver ekstra liv på havnen i Thorsminde, når der i juli og starten af august bliver torvehaller på vesthavnen.  Det vil foregå i de lokaler, hvor fiskefabrikken TM fisk tidligere har ligget. Else Påbøl overtog lokalerne på 800 kvadrateter sidste sommer efter en tvangsauktion.  »Der er plads til 28 boder, og der vil blive solgt alt mellem himmel og jord. Men det skal være fødevarer og ting i god kvalitet. Det bliver ikke noget bagagerumsmarked,« siger Else Paabøl.  »Der er sort af mennesker i Thorsminde om sommeren, og der kan godt ske lidt mere i byen,« tilføjer hun.  Det er en uge siden, at hun startede med at tage kontakter til potentielle stadeholdere.  »Jeg har foreløbig 12 aftaler på plads. Der vil blive solgt honning, sydesalt, fisk og kød som røgvarer, spegepølser og andre delikatesser,« siger Else Paabøl og understreger, at madvarer vil være pakket ind, så de overholder krav fra myndigheder.  »Jeg har også kontakt med en slagter,« siger Else Paabøl om markedet, hvor der også kommer gulerødder og kartofler.  Lokalerne bliver indrettet med sand på gulvet, så de spiller sammen med havnen, hvor fiskekutterne ligger til kaj.  »Der vil også være lokal brugskunst, silke og andre varer.  Det bliver et bedre kræmmermarked,« siger hun.  Et område er reserveret til salg af møbler.  Else Paabøl har også fået tilladelse til at sælge øl og vin i forbindelse med torvehallerne, som vil være åben i dagtimerne.  Ind imellem vil der også være musik.    Første plan fejlede   Første gang er lørdag den 13.  juli, og derefter fortsætter markedet onsdage, fredage og lørdage i de følgende tre uger.  Fra starten håbede hun at kunne udleje stedet til en fiskefabrik.  »Vi har gennemanalyseret forskellige modeller, men det har desværre ikke kunnet lade sig gøre at få ny fiskeproduktion i bygningerne,« siger Else Paabøl.  Nu prøver hun så med torvehaller på havnen.  »Hvis her bliver en succes, kan det fortsætte fremover,« siger hun.  »Der er plads til 28 boder, og der vil blive solgt alt mellem himmel og jord. Men det skal være fødevarer og ting i god kvalitet. Det bliver ikke noget bagagerumsmarked.  ELSE PAABØL, Thorsminde.  MØLLEBROSAGAEN Ja eller nej til torvehaller med inspiration fra de københavnske på Israels Plads? Så simpelt kunne spørgsmålet politikerne i Økonomiudvalget i Hillerød skulle tage stilling til onsdag formiddag ridses op.  Svaret endte dog hverken med en bekræftelse eller en afvisning. I stedet blev det et rungende måske, der vil forsinke en eventuel byggestart på centeret med et ukendt antal måneder.  Bønnen om torvehaller kom fra M. Goldschmidt Holding, der planlægger at opføre et Hillerød Storcenter på den såkaldte Møllebrogrund mellem Herredsvejen og Roskildevej.  Centerplanerne har gennemgået mange ændringer, siden det først blev projekteret, og seneste skud på stammen er ønsket om torvehaller for at lokke kunder til centeret, der ellers skal have boligudstyr som omdrejningspunkt.  Økonomiudvalget frygter dog, at torvehaller vil åbne dørene for at der kan etableres supermarkeder i centeret.  " Økonomiudvalget har besluttet at iværksætte en juridisk undersøgelse for at se, om man kan udelukke at en tilladelse til at drive torvehal på sigt kan udvikle sig til, at der bliver egentlig dagligvarehandel på stedet", siger Hillerød socialdemokratiske borgmester Kirsten Jensen.  " Som udgangspunkt skelner planloven ikke mellem butik i en torvehal og en traditionel butik. Derfor skal vi have afklaret, om vi kan sikre os mod, at en torvehal kan ende med at blive til en traditionel dagligvareforretning, hvis torvehalskonceptet viser sig ikke at fungere." Hun stillede et forslag, der i en nogenlunde neutral tone lægger op til en undersøgelse af de juridiske forhold. Forslaget blev vedtaget med fem stemmer -flertallet består af Venstre, Konservative, Radikale og Socialdemokraterne.  Byggestart skal udskydes Et væsentligt forhold skal afklares inden en undersøgelse af de juridiske aspekter kan sættes i gang. Michael Goldschmidt Holding skal nemlig give tilladelse til, at man udsætter udarbejdelsen af en lokalplan.  Ejendomsfirmaet har en tilbagekøbsklausul, der betyder, at virksomheden kan kræve penge tilbage for en tidligere kommunalt ejet del af grunden, med mindre, der ligger en lokalplan på en bestemt dato. Den tidsfrist kan ikke overholdes, når der skal bruges et ukendt antal måneder på at skaffe en ekstern vurdering af muligheder og risici ved torvehaller.  Kirsten Jensen mener dog ikke, at det bliver et problem.  " Hvis Goldschmidt siger nej, sætter vi blot lokalplansarbejdet i gang efter et oprindelige koncept uden dagligvarer og torvehaller." Venstres gruppeformand Klaus Markussen er glad for at det ikke blev et rent nej til Torvehaller.  " Det er positivt, at der arbejdes videre. Goldschmidt oplever ikke blot et udvalg, der siger nej til alle forslag. Og jeg synes at torvehalskonceptet er spændende. Det er betydeligt mere interessant end ideen om en dagligvareforretning," siger Klaus Markussen.  " Jeg håber, at det bliver positivt modtaget hos Goldschmidt." Protokoludskriften fra Økonomiudvalget var ved Hillerød Postens deadline endnu ikke blevet offentliggjort. Derfor ønsker projektdirektør hos M. Goldschmidt Holding Ulrik Bebe ikke at kommentere på beslutningen endnu.  " Jeg kender jo kun sagen fra det forslag, vi selv har sendt ind. Så jeg vil gerne læse konklusionen fra udvalget, før jeg udtaler mig," siger han.  Fælleslisten, Socialistisk Folkeparti og Dansk Folkeparti stemte imod begge ændringsforslag og støttede i stedet forvaltningens indstilling -at man skulle sige nej til torvehaller i det hele taget.  im@hip. dk.  Som udgangspunkt skelner planloven ikke mellem en butik i en torvehal og en traditionel butik".    MØLLEBROSAGAEN   Byggeplanerne på Møllebrogrunden ved Herredsvejen har gennemgået mange ændringer. Her er et kort overblik Møllebrogrunden ved Herredsvejen er ejet af ejendomsfirmaet M.  Goldschmidt Holding, der for år tilbage lancerede ideen om at bygge et af Nordeuropas største centre inden for boligtilbehør på grunden. Den plan fik i vinter et skud for boven, da Miljøministeriet afviste at give tilladelse til at bygge en Ikea-lignende gigantbutik. For at sikre tilstrækkelig kundetilstrømning bad M. Goldschmidt Holding om at få lov til at lave en til to dagligvarebutikker i stedet. Det afviste Hillerød Kommune. Seneste skud er ønsket om Torvehaller, der skal rumme en stribe meget små butiksenheder, der sælger for eksempel blomster, delikatesser og cafémad.  Det er det forslag, der nu har bragt byrådsmedlemmerne i tvivl. Venstre og Konservative stillede i Økonomiudvalget et forslag, der formulerede at man " positivt skulle undersøge torvehalskonceptet", men udvalget endte med at enes om en mere neutral formulering om at undersøge de juridiske aspekter.  SØNDERBORG: Efter en karriere på internationale Michelinrestauranter og 16 år som vært på A Hereford Beefstouw på HoldBi Kro ved Kruså flytter Paul Loichtl med hustruen Margrid til Sønderborg. Her bliver han forpagter og restauratør på café og restaurant Torve-Hallen på havnefronten.  Det var iværksætteren Paul Teichert, der for to år siden etablerede Torve-Hallen.  Nu siger han stop og kaster sig over andre opgaver og får mere tid til familien.  Den 55-årige Paul Loichtl er født og opvokset i Østrig, hvor han er uddannet kok og tjener.  Karrieren har givet ham ledende positioner på Michelin-restauranter i Tyskland og Østrig.  Undervejs var han i et par år i Danmark på A Hereford Beefstouw i Tivoli, men vendte tilbage til Tyskland og var banketchef ved EXPO2000 i Hannover. I 2001 kom Paul Loichtl tilbage til Danmark for at blive daglig leder af A Hereford Beefstouw først i København og siden i kædens afdeling på HoldBi Kro ved Kruså.    Husk at bruge gavekortet   Gæsterne i Torve-Hallen kan vente lidt mere fisk, salater og vegetarmad på menuen.  Derudover har han planer om musik-og vinarrangementer og en videreudvikling af gastronomiske vandreture, som var populære på Holdbi Kro.  Om Holdbi Kro fortsat skal være restaurant vides ikke, men Damgaard-familien, der står bag A Hereford Beefstouw har sat stedet til salg. I forbindelse med ændringerne gør Paul Loichtl opmærksom på, at gavekort specielt udstedt til Holdbi Kro skal indløses inden udgangen af september. Gavemønter kan derimod anvendes overalt i A Hereford Beefstouw restauranterne.  THY: -Troede vi ikke på, at det her kan trække folk til Thy, var der ingen grund til alt besværet. Men " Thy i Torvehallerne" vil helt sikkert give noget igen, for ud over lokale produkter kommer vi også med de gode historier, der skal sælge Thy.  Henning Holm, formand for Thy Turistforening, lagde i går, mandag, sidste hånd på de forberedelser, som 20. maj skal være helt færdige, når " Thy i Torvehallerne" åbner sin stand. Sammen med turistchef Ole Riis Christensen, Knud Løkkegaard fra Niels og Sinnes Univers og tømrermester Bjarne Breinholdt, Hurup, blev det tjekket, at inventaret til den ni kvadratmeter store stand passende på mål i den prøveopstilling, der var lavet til formålet.  -Vi giver vores ni kvadratmeter store bod, plus de 60 centimeter, vi har til rådighed på ydersiden af de fire vægge et rustikt præg. Når vi står på Danmarks dyreste grund, skal pladsen udnyttes bedst muligt, siger Henning Holm om standen, der er bygget op ud mod Frederiksborggade mellem de to egentlige torvehaller, som har et bredt udvalg af specielbutikker under taget.    Eftertragtet placering   -I det næste halve år taler vi om et markedsføringsprojekt, som meget gerne må leve længere på rent kommercielle vilkår, siger Henning Holm, der ligesom turistchef Ole Riis Christensen er sikker på, at det også vil ske.  -Vi starter udenfor Torvehallerne i vores egen, faste bod, og så håber vi på, at det på et eller andet tidspunkt bliver muligt at flytte indenfor og komme under tag i selve Torvehallerne. Men det er ikke så ligetil, for pladsen her er eftertragtet, og de, der er indenfor, har bidt sig fast. Så vi starter udendørs, prøver konceptet af og gør nogle erfaringer -og med beliggenheden er det ikke det dårligste sted at starte, siger Ole Riis Christensen.  Varesortimentet i boden med den attraktive beliggenhed på et sted, der har ligeså mange besøgende som Tivoli, skal bestå af nogle faste produkter suppleret med andre ting, som tages ind, når det er sæson og når der i øvrigt at adgang til de varer.  -Kravet er, at der enten er tale om lokale råvarer eller noget, der er produceret i Thy. Derudover samarbejder vi med Regional Madkultur så vi sikrer, at der er bredde i vores faste sortiment, siger Ole Riis Christensen som allerede nu kan love de kommende kunder, at Thybo-osten lavet på mælk fra Thy bliver et fast varenummer ligesom Thisted Bryghus med sine tre Nationalpark Thy-øl samt de to Cold Hawaii-øl bliver det.    Produkter med historier   Andre faste produkter bliver muslinger fra Vilsund Blue, Produkterne fra Niels og Sinnes Univers, Thylandia Snaps, produkter fra Brænderiet Limfjorden i Sillerslev og Bakkedal fra Dragsbæk, som også er et produkt med en lokal historie, siger Ole Riis Christensen.  Der vil ikke være fisk og fersk kød fra Thy på hylderne i boden, men de produkter kan sagtens finde vej til Torvehallerne alligevel.  -Skal de ind, bliver det i samarbejde med en slagter og fiskehandler, som allerede er etableret i Torvehallerne, siger Ole Riis Christensen.  Boden skal drives med Lone Klitgaard, der selv er thybo, som daglig leder. Yderligere er der tilknyttet en stab på 10 personer, alle med det tilfælles, at de også har rødder i Thy.  Og så er der lige det med at få varerne frem.  den logistiske del af den øvelse styres i samarbejde med Niels og Sinnes Univers.  -Vi samarbejder med et firma i Struer om at få kørt vores produkter fra lageret i Vorupør ud til de forretninger, hvor vi er repræsenteret, forklarer Knud Løkkegaard.  Fremover bliver Thy i Torvehallerne forsynet fra samme lager.  -De lokale producenter afleverer deres produkter på vores lager i Vorupør. Så køres de herfra til Torvehallerne hver onsdag. Første læs afgår i morgen. Det er inventaret i boden, siger Knud Løkkegaard.  KIRKE HYLLINGE: Torvehallen i Kirke Hyllinge er solgt på tvangsauktion efter lukning af forretningen.  Den nye ejer er automester John Simonsen, der har sit værksted og sine biler på Elverdamsvej 308 i Kirke Hyllinge. Men han har nu ikke planer om selv at rykke til Bygaden, selv om her har været autoværksted engang.  -Jeg ved ikke endnu, hvad jeg skal bruge det til, men det er jo synd, at sådan en bygning bare forfalder, fortæller John Simonsen, der har været selvstændig mester i omkring 25 år.  Torvehallen i Bygaden var i en del år hjemsted for et plante-og frugtmarked.  Forinden drev brødrene Jensen autoværksted på stedet, og den ene bror boede i det hus, der er bygget sammen med den gamle værksteds-bygning.  Det tidligere Rønne Slagtehus skal omdannes til en mini-torvehal.  Det er iværksætterne Line Rix og Morten Pedersen, der har fået ideen om et madmarked på Bornholm. De er inspireret af Torvehallerne i København. Da LAG Bornholm i går holdt møde, indstillede den lokale aktionsgruppe, at Erhvervsstyrelsen bevilger 75.000 kroner til projektet.  - Det er jo et spændende initiativ, siger Hans Jørgen Jensen, koordinator ved LAG-Bornholm, hvis vi kan berige hele vores lokale madkultur med en torvehal.  Planen er et overdækket gademarked i stil med hovedstadens med en blanding af restauranter og stadepladser, hvor øens mindre lokale fødevareproducenter kan sælge deres produkter. Torvehallen i Rønne skal være åben hele året, hvilket især giver nye muligheder om vinteren, og der er tænkt historieformidling og story telling ind i oplevelsen, når man kommer som handlende for at købe lokale varer på markedet.  Iværksætterne Line Rix og Morten Pedersen havde søgt om et væsentligt større beløb end det bevilgede hos LAG-Bornholm, og derfor er det i skrivende stund uvist, hvor meget af drømmen, der kan realises.  Det har i dag ikke været muligt at få en kommentar fra de to iværksættere.  Hos LAG-Bornholm behandlede man ansøgninger for 1,6 mio kroner, mens der kun kunne indstilles for cirka 600.000 kroner til bornholmske projekter.  Med al sandsynlighed kommer torvehallen også til at indeholde et mikrobryggeri, hvis alt går efter planerne.  På samme møde i går aftes indstillede LAG-Bornholm også Hallegaard Small Batch Brewery til at modtage 50.000 kroner i støtte fra Erhvervsstyrelsen til et mikrobryggeri i den kommende torvehal. Fra bryggeriets side ønsker man ikke at fortælle mere om planerne i Rønne, før man ved, hvad der konkret kommer til at kunne føres ud i livet.  Mægler Steffen Lorentzen kan bekræfte, at der lige nu ligger en betinget købsaftale på Rønne Slagtehus med de to iværksættere, men at " forskellige ting først skal falde på plads", som han siger. Slagtehuset i Rønne blev opført som offentligt slagtehus i 1928 efter tegninger af arkitekt Harald Bidstrup.  Torvehallerne i København er i øvrigt tegnet af arkitekt Hans Peter Hagens, der har livslang tilknytning til Bornholm, idet både hans mor og mormor er fra Bornholm.  NEXØ SVANEKE SIDE 20-21.  Det er jo et spændende initiativ, hvis vi kan berige hele vores lokale madkultur med en torvehal Hans Jørgen Jensen.    DUOEN   Iværksætterduoen Line Rix og Morten Pedersen har fælles professionelle erfaringer blandt andet fra virksomhederne Creative Organisations A/ S, der investerer i virksomheder indenfor teknologi og design, fra Hammer Odde Invest ApS og fra Kit Couture, der sælger modestrik over nettet.  Ingen af dem er bosat på Bornholm.  SØNDERBORG: Efter 16 år som restauratør og franchisetager på A Hereford Beefstouw på Holdbi Kro ved Kruså flytter 55-årige Paul Loichtl 1.  oktober til havnefronten i Sønderborg. Det sker, når han bliver forpagter af Torve-Hallen, som for et par år siden blev opført af og siden er drevet af bysbarn Paul Teichert.  Paul Loichtl har en karriere på internationale restauranter med fra en til tre Michelin-stjerner og 16 år som en vært på A Hereford Beefstouw på Holdbi Kro ved Kruså. Iværksætter Paul Teichert etablerede café og restaurant Torve-Hallen, men ønsker nu mere tid til familien og andre projekter.  -Og jeg er meget glad for, at det netop er Paul Loichtl, der har sagt ja til at forpagte Torve-Hallen. Med ham i spidsen er jeg sikker på, at Torve-Hallen vil blive en sand perle blandt Sønderborgs mange restauranter, siger ejeren af Torve-Hallen Paul Teichert.    gods i bagagen   55-årige Paul Loichtl er født og opvokset i Østrig, hvor han er uddannet både kok og tjener. Karrieren har givet ham ledende positioner på restauranter med både en og tre Michelin-stjerner blandt dem Aubergine i München, Prinz Eugen på Hilton i Wien og Park Hilton i München.  I syv år var han restaurantchef på Drehrestaurant om Olympiaturm i München, hvor han var med i planlægningen af storarrangementer i forbindelse med eksempelvis Davis Cup, Siemens' årlige generalforsamling og Formel-1 på Hochenheim banen.  Efter en afstikker på to år til Danmark for at blive inspektør på A Hereford Beefstouw i Tivoli, vendte han tilbage til Tyskland. Her var han banketchef i forbindelse med EXPO2000 i Hannover, hvor han stod for den daglige ledelse af VIP Lounges med over 700 gæster dagligt.  I 2001 vendte Paul Loichtl tilbage til Danmark for at blive daglig leder af A Hereford Beefstouw restauranten på adressen Aabenraa i Københavns indre by.  -For mig er det, det rette tidspunkt til at prøve noget nyt, og komme til et sted med lidt mere puls end den, der er i Holdbi, siger Paul Loichtl, der lægger stor vægt på, at Torve-Hallens personale følger med, når han overtager stedet.  Big Fat Snake, Sanne Salomonsen og Poul Krebs er blandt de koncertoplevelser, hvor man ved, man aldrig går skævt i byen, og alle tre kunstnere er at finde på Scenen i Torvehallerne i de kommende måneder.  Big Fat Snake og Poul Krebs er at finde på programmet i november, mens Sanne Salomonsen byder på rock den 30. januar. Derudover byder Torvehallerne på koncerter med rødder langt ned i Torvehallernes historie. Vejleniske Crackerjack spiller i juledagene, mens Die Herren spiller U2 musik kort før jul, mens et andet kopiband, nemlig Hit med 80erne går på scenen i november.  80er musik er der også i overflod i teaterkoncerten Firserne, der også finder sted i november. Men der er ikke kun musikalske oplevelser i vente på " Scenen" i Torvehallerne.  Stand Up genren er flot repræsenteret, dels med tre omgange af FBI Club Tour, første omgang er allerede den 1. september, hvor Tobias Dybvad, Elias Ehlers og Jesper Juhl bydder op til grin I midten af oktober bydes på to omgange af et nyt show med Anders Mattesen og Thomas Hartmann, der hedder bytte, bytte købmand. Og det handler da også om, at de hver især skal skrive hinandens tekster. Det sker den 15 og 17. oktober og i dagen derimellem er det Linda. P, der fører sig frem på de skrå brædder.  Den 10. oktober er der show med Finn Nørbygård.  Teater er der også at finde på Scenen. Det Kongelig Teater kigger i september forbi med " Opera ind til benet", Det Ny Familieteater fremfører i efterårsferien Karlas Kabale, der oprindelig er en yderst populær ungdomsbog -århusianske Svalereden byder på " Populærmusik fra Vittula" samt " Guitaristerne" -Teatret Møllen fra Haderslev kigger forbi med forestillingen " Den indbildte syge" -og Odsherred Teater byder i november indenfor til " Strenge tider".  Derudover bydes også på levende musik og dansevenlige toner hver fredag og lørdag, samt frokostjazz på udvalgte lørdage.  Torvehallerne sender i næste uge en avis på gaden med meget mere om den kommende sæson.  Torvehallernes avis kommer som et tillæg til Lokal-Bladet Budstikken.  FORSINKELSE: Efter planen skulle de nye Valby Torvehaller i bygningerne ved Tingstedet være åbnet omkring 1. juli, men nu bliver projektet forsinket til i alt fald en gang i begyndelsen af august.  Det er manglende nødvendige strøm-og telefoni-installationer, der forsinker projektet.  »Vi har haft nogle udfordringer med de fysiske rammer.  Flere af stadeholderne har stillet større krav til installationerne, end vi lige kunne honorere. Fx til bedre frysefaciliteter.  Og så er vi røget ind i sommerferien, hvor vi ikke lige har kunnet få lavet installationerne,« siger Birgitte Nyboe, daglig leder af Valby Torvehaller.    Ingen konkret dato   Hun forstår godt, at der er kunder, som er frustrerede over, at de endnu ikke er åbnet.  »Vi havde selv regnet med, at vi havde haft åbnet nu.  Nu sigter vi på at kunne åbne primo august, men vi kan desværre ikke melde ud om noget konkret. Vi har styr på alt undtagen en konkret dato,« siger Birgitte Nyboe.  Flere af de kommende stade, der naturligt understøtter hinanden, er lagt sammen, så der i alt bliver lige under 30 stade i Valby Torvehaller.  Blandt de nye butikker er fx Chicos Taco, Coffeemania, A Xoco Chokolade og Vinspecialisten.  Planlægningen af torvehallerne begyndtei juni 2012, hvor det oprindeligt var tanken, at de skulle have ligget ved City 2 i Høje Tåstrup.  Men lokalerne ved Tingstedet viste sig at være mere spændende for idemændene bag projektet, der gerne skal sprede lyde og dufte til hele Valby.  Blandt andet er der købt lygtepæle ind fra Frankrig, og Valby Torvehaller har fået lavet kæmpe lysekroner, der ligner, at de er lavet af smedejern.  Det er planen, at der ikke bare indenfor i de to etager i de nye lokaler skal være et liv af handlende og spisende kunder, men også på området ud mod Tingstedet, skal der være liv med borde og udeservering.  LENDEMARKE: Man må tage Ronni Hoffmann alvorligt, når han siger, han har tabt sit hjerte til Møn. Ikke alene genåbner han nu sin restaurant under navnet » Hoff-manns « -samtidig har han også købt Møns Stenhuggeri, som han overtager, når stenhuggeriet er fraflyttet, hvilket der endnu ikke er sat en dato på.  Dermed har han to vel-placerede ejendomme på hver sin side af » porten « til Stege, og der er skam også store planer for stenhuggeriet, når han kan overtage det.  -Det er tanken, at jeg vil lave det til » Møns Torvehaller « , altså en slags miniversion af Torvehallerne i København.  Idéen er at bønder og forskellige producenter på Møn kan få en stand derinde i løbet af sommermånederne, så der er ét sted, turister og andre kan gå hen og købe mønske produkter, siger han.  Og det bliver ikke nødvendigvis kun produkter af den type, der kan spises eller drikkes: -To dage om ugen kan det måske blive et sted for kunsthåndværkere, der kan vise og sælge deres ting -og jeg har også talt med kommunen om at få tilladelse til et udendørs marked på stedet, fortæller Ronni Hoff-mann.  Først skal bygningen dog være rømmet, hvorefter den skal sættes i stand, så han har ikke planer om at åbne » Møns Torvehal « i tide til den førstkommende sæson.  -Det bliver først, når der er ledigt, og det hele er sat i stand.  leg.  I 1930' erne, hvor dette fotografier taget, var der stadig torvehandel på Klingenberg.  Klingenberg, der tidligere også blev omtalt som Skt. Knuds Kirkegård, er et af byens gamle torvepladser. Men pladsen har gennem tiden undergået mange forandringer og har ændret udseende adskillige gange.  Frem til midten af 1800-tallet var Klingenberg en lille ubetydelig lokalitet -nærmest bare en udvidelse ved Skt. Knuds Kirke -men da Odense i 1880' erne fik et nyt rådhus og Flakhaven blev reguleret, skete der ændringer.  Flere af de bygninger, der lå på og ved Klingenberg, blev revet ned, så domkirken blev " befriet" for de bygninger, der lå klos op og ned af den.  Med husenes forsvinden kunne Klingenberg forenes med Flakhaven og Albani Torv, så der blev skabt et stort sammenhængende område, der i årtier var rammen om lørdagens torvehandel.  Der blev opført en række større bygninger omkring torvet, blandt andet Torvehallen, der ses her på billedet, og som sikkert endnu huskes af ældre odenseanere.  Torvehallen var opført i 1897 af byens førende arkitekt, Niels Jacobsen i 1897. Torvehallen måtte desværre lade livet sammen med en del af karreen ved Magasins udvidelse i slutningen af 1960' erne. Ejendommen lå med sin smukt udformede facade lige over for Skt. Knuds Kirkes tårn.  (Kilde: Registranten. Indsamling af kilder: Odense Stadsarkiv).  VIG: -Det er jo ikke bare sådan et lille legehus.  Jørgen Preuss fra foreningen Vig Fremtidens Familieby bliver for tiden mødt af en del borgere, der er overraskede over, hvor stor Vig Torvehal bliver.  -Nu kan man virkelig se, at der er sker noget, og fornemme størrelsen, siger Jørgen Preuss.  I de seneste dage er den pagode-inspirerede tagkonstruktion bygget op af limtræsspær. Der mangler kun at blive monteret otte side-spær, så er den dekorative, orientalske tempel-konstruktion klar til tagplader.  -Vi holder rejsegilde torsdag den 24. november og serverer pølser og brød, sponserede.  Folk må selv købe øl og vand. Vi skal jo ikke bruge alle pengene på rejsegilde, siger Jørgen Preuss.  Rejsegildet finder sted kl.  17 og afløses kl. 18 af aftenåbent i Vig, hvor Trio Nordlys underholder. Der vil blive stillet en overdækning op på pladsen ved torvehallen og nogle gasvarmere, som de fremmødte kan lune sig ved.  For nylig fik Vig Torvehal en ny portion på 100.000 kr.  fra Vig Tuske-og Kræmmermarked, og det har sammen med donationen fra Sparekassen Sjællands Fond givet optimisme til færdiggørelsen.  Tidligere er der kommet bidrag fra Vig Tuske-og Kræmmermarked (115.000 kr.) og fra Vig Handelsforening (100.000 kr.). Der er også donationer fra virksomheder og private i Vig og omegn. Samlet pris på pavillonen bliver godt 850.000 kr.  -Hvis der ikke havde været så meget frivillighed i projektet, var det blevet meget dyrere, siger Jørgen Preuss.  I begyndelsen af det nye år lægges stålplader på tag-konstruktionen. Indvendigt bygges et loft af hvide brædder.  -Det bliver meget smukt, meget æstetisk. Et stort, lyst rum med meget højt til loftet, siger Jørgen Preuss.  Torvehallen forventes indviet i pinsen næste år.  VIG: -I kan være stolte af projektet, der i den grad har den lokale opbakning, sagde Venstres byrådsmedlem Finn Hallberg, da han lørdag morgen indviede den nye torvehal i Vig.  -Nu skal vi også stå sammen om at passe på den, understregede Finn Hallberg.  Gratis morgenmad og kaffe, havde tidligt på morgenstunden lokket en masse mennesker på gaden, der i dagens anledning var lukket for trafik.  I stedet fik bordene lov til at fylde det hele, og det var der godt brug for.  De der gerne ville have en lille en til halsen, kunne også få, men så var der kontant afregning til Finn Hallberg, der gik og skænkede op. Pengene gik til torvehallen, men en del undslog sig.  -Vi skal jo holde til festen i aften, lød det. jeboda.  Når Hans Peter Hagens i 1990' erne tog turen over Israels Plads på vej hjem til Nansensgade, var det en blandet fornøjelse. Pladsen så miserabel ud med masser af parkerede biler, en malplaceret tankstation og nogle små forkølede stande, der solgte grøntsager og frugt af varierende kvalitet. Ren tristesse.  Men i stedet for at skrive et surt læserbrev, malede Hans Peter Hagens nogle akvarelskitser, der viste, hvordan pladsen kunne se ud med torvehaller.  Skitserne blev bragt i Politiken sammen med en artikel, hvor Hans Peter Hagens beskrev sine visioner for Israels Plads. Det blev begyndelsen på en folkebevægelse.    I en tynd tråd   -Da jeg skrev artikel og tegnede skitserne, var det ment som et meget konkret bud på, hvordan pladsen kunne se ud. Min idé var: lad os så se at bygge dem. Det viste sig, at der var andre i kvarteret som havde samme drøm og sammen stiftede vi Københavns Torvelaug, siger Hans Peter Hagens til ArkByg.  Selvom medlemsskaren i Københavns Torvelaug voksede støt, var der længere fra drøm til virkelighed end som så. Ja, faktisk har torvehallerne hængt i en tynd tråd i flere omgange i løbet af de 14 år, der er gået siden idéerne kom på tryk i Politiken.  Først var der planerne om en ny busterminal på Israels Plads, som blev lagt i skuffen igen efter en borgerdrevet underskriftsindsamling.  Så var der tankstationen på pladsen, som lige havde fået forlænget sin kontrakt med kommunen. Da tankstationen endelig var af vejen, var grunden under den så forurenet, at den skulle renses.  Så gik der tid med det. Senere var det så bygherren Centerplan, Roskilde Bank ´ s næststørste dækningsløse kunde, der var problemer med. Stik imod hensigten prøvede de ad bagvejen at få listet nogle store supermarkeder ind i torvehallerne. Så gik de i 2008 konkurs .    En solid tradition   Nu er Torvehallerne så endelig landet der, hvor Hans Peter Hagens drømte om, at de skulle: som et udstillingsvindue for en række mindre producenter af fødevarer.  Og Jeudan er blevet byg-og driftsherre efter at have overtaget den 50-årige koncessionaftale fra CenterPlans konkursbo.  -Det har været en langstrakt affære. I begyndelsen havde kommunens forvaltning meget svært ved at se værdien i projektet. Ja, jeg fik ligefrem at vide, at torvehaller ikke ville fungere i Danmark.  Her var for koldt. Det var kun i Sydeuropa, man kunne have det. Det var lidt af en spand koldt vand. Men jeg tog ind på Københavns Bymuseum og kiggede i arkiverne.  Her var der masser af gamle billeder af torvepladser i København med fuldt krudt på. Jeg tog også til Sverige og Finland og tog billeder af deres torvehaller. Da jeg kom hjem, viste jeg dem til Københavns Kommune, siger Hans Peter Hagens.    Torvehaller for Danmark   Siden begyndelsen har Peter Hagens vision været at få fødevarer af en bedre kvalitet ind i hjertet af København.  Både for københavnernes skyld, men også for resten af landets skyld. For i Torvehallerne får de forskellige egne af Danmark mulighed for at sælge deres lokale varer.  -Jeg synes, det er meget spændende at få regionerne ind, så det ikke bare bliver et københavnerprojekt. Der kommer varer fra Nordjylland, Læsø, Samsø, Fyn, Bornholm, Lolland og i boderne har du jo så folk, der kender alt til området og bliver en slags ambassadører for deres hjemstavn. Dybest set handler det jo om at se værdien i landdistrikterne. Jeg synes, at hele den diskussion om Udkantsdanmark er meget negativ.  Landdistrikterne er altså et gode. De kan nogle særlige ting. Lad os fokusere på dem, siger Hans Peter Hagens.    Gode danske fødevarer   Den manglende respekt for landdistrikterne er til dels landbrugets egen skyld, mener Hans Peter Hagens. Landbruget tænker for meget i stordrift og fokuserer ensidigt på nogle få afgrøder i stedet for at fremelske specialiteter og varer af høj kvalitet.  -Folk vil gerne betale for kvalitetsvarer. Vi har jo nogle ret gode fødevarer. Med Noma euforien er der jo også kommet mere fokus på de nordiske varer. Vi er begyndt at forstå, at nogle gange er der måske ikke grønnere på den anden siden af hækken, siger Hans Peter Hagens.    Til hverdag og til fest   Torvehallerne skal både rumme hverdagsmaden, så man lige kan stoppe forbi og købe ind til aftensmaden og de mere eksklusive fødevarer, fødevarer du måske ikke engang vidste fandtes.  -Der er jo altid et vældigt byliv omkring de udenlandske torvehaller. I Barcelona er der en fantastisk torvehal ved ramblaen med 250 stadepladser. Vareudbuddet er helt vildt. Man kommer altid hjem med alle mulige ting. Mange af de folk, der sælger varerne, de elsker jo deres varer, så lader man sig overtale til at prøve dem.  Den samtale og snak er en helt central del af at handle der. På en måde er det mit incitament. Torvehaller er jo en myretue med mennesker, liv og varer, som er helt fantastisk for en by. Vi kunne sagtens have langt flere torvehaller herhjemme - også selvom her er koldt om vinteren, siger Hans Peter Hagens med et smil.    HALLERNES BAGMÆND   Arkitekt og initiativtager til Torvehallerne: Arkitekturværkstedet ApS ved arkitekt Hans Peter Hagens Baggrundsorganisation: Københavns Torvelaug - Advokat Bonnie R. Mürch, forfatter Iselin C. Hermann, kommunikationschef Bjørn Henrichsen og Jacob Ludvigsen Ingeniør: AI-Gruppen A/ S Landskab: Arkitekturværkstedet i samarbejde med landskabsarkitekt, professor Jørn Palle Schmidt Bygherre og Driftsherre: Jeudan A/ S Byggeår: 2010-2011.  ISRAELS PLADS: Mandag var det sidste gange, at Torvehallerne på Israels Plads holdt lukket på ugens første dag. Fra og med 2. juli vil det også være muligt at handle friske varer ind i Københavns Torvehaller på en mandag, da mange af de stader, der ellers hidtil har holdt lukket om mandagen, har valgt at sløjfe lukkedagen.  Hidtil har det kun været muligt at handle hos nogle enkelte stader i Torvehallerne om mandagen, nemlig de stader der holder til i hallernes endestader. Derfor har der minimum været 8.000 besøgende i Torvehallerne hver mandag, som dog kun har haft adgang til et relativt begrænset udvalg.  Stadeholderne har i den forbindelse længe haft et ønske om at imødekomme det relativt store kundeflow, der faktisk er om mandagen og give de mandagsbesøgende en bedre oplevelse.    Gammelt torveprincip   Årsagen til, at Torvehallerne indtil videre har valgt at holde lukket om mandagen, torveprincip: I landbruget og fiskeriet arbejdede man tidligere kun seks dage om ugen, fra mandag til lørdag, imens de fleste altså tog sig en fridag søndag. Derfor var mandag den eneste dag på ugen, hvor man ikke kunne få leveret friske varer.  Den moderne logistik har dog ændret en del på de tidligere forhold, og derfor vil man nu også kunne lægge friske varer på hylderne om mandagen.  Udvalget kan ske at være en anelse mindre, særligt hvad angår udenlandske varer, der som oftest leveres hos stadeholderne tirsdag og torsdag, og derfor kan risikere at være udsolgt om mandagen.  Det er også en af årsagerne til, at ikke alle stadeholdere kan holde åbent om mandagen.  » Mange af stadeholderne er små erhvervsdrivende, der af forskellige årsager har brug for en lukkedag i løbet af ugen.  Den mulighed vil vi ikke tage fra dem.  Mandagen er således en mulighed for de enkelte stadeholdere selv at til-eller fravælge, « siger torvehalschef Niels Lønborg Brandt.  HILLERØD: Hverken borgmester Dorte Meldgaard (K), Klaus Markussen (V) eller Kirsten Jensen (S) har endnu nærlæst svaret fra M. Goldschmidt Holding til økonomiudvalget senere på måneden.  Forvaltningen har da endnu heller ikke sendt en dagsorden ud for mødet med orientering om punktet eller forslag til beslutning.  Alligevel har både K og V en klar indstilling til sagen, hvis det er juridisk muligt at sikre sig mod, at torvehaller bliver til dagligvarebutikker.  -Kan man komme uden om det, at der pludselig kunne komme supermarked i stedet for torvehaller, synes vi i De Konservative godt om ideen. Og det kunne man umiddelbart, siger Dorte Meldgaard.  Hun henviser desuden til en rapport bestilt hos Cowi af Hillerød Kommune. Den vurderer, at torvehallerne vil have begrænsede konsekvenser for detailhandlen i Hillerød, men at specialbutikker risikerer en nedgang i omsætningen på 20-25 procent.  -Dem, der er hårdest ramt, er de små specialforretninger, der ligger rundt omkring.  Umiddelbart går vi ind for fri konkurrence. Jeg har ikke nået at læse alt det fra Goldschmidt, men umiddelbart er vi positivt stemt for torvehaller, siger hun og uddyber: -Det kan blive regionalt center, som samlet set vil tiltrække flere mennesker til Hillerød og ikke kun dem, der normalt handler i Hillerød, som er her i forvejen. Så det er ikke de samme kunder, de skal slås om.  Klaus Markussen siger: -Det vigtige for Venstre er, at den beslutning, byrådet traf i juni om, at der ikke skulle være dagligvarebutikker, står ved magt. Hvis man kan gardere sig imod, at torvehaller kan omdannes til traditionelle dagligvarebutikker, synes jeg, det er på tide, at vi kommer videre i dialog med Goldscmidt om det her center.  -Den vurdering, vi fik i december sagde det samme: Det er besværlige krav, der skal opfyldes, men det kan lade sig gøre. Det kræver også noget af kommunen med tilsyn, som jeg husker sagen. Kan man forhindre, at det bliver traditionelle dagligvarebutikker, har vi tidligere sagt, at vi er positive over for koncept med torvehaller, og det er vi stadig.  I Socialdemokraterne er man endnu ikke klar til at melde ud. Også Kirsten Jensen henviser til torvehallernes betydning for handelslivet.  -Vi har gjort et stort nummer ud af, at der ikke skal være så mange små butikker i Møllebrocentret. Lukker man dem (torvehalsbutikkerne -red.) af for at kunne sikre sig, har man pludselig inviteret et stort antal små butikker ind i centret, og det repræsenterer et dilemma, som jeg er nødt til at tale med den Socialdemokratiske gruppe om, siger Kirsten Jensen og tilføjer: -I en torvehal kan man handle med alt. Vi har forsøgt at få tinglyst, at der kun må være begrænset antal små butikker.  rich.   Syv år er gået, siden ideen om at omdanne den nordlige ende af Israels Plads på Nørrebro til torvehaller blev nævnt første gang. Et torvelaug blev dannet, og pressen har siden skrevet om torvehaller, der snart var på vej, og torvehaller, der var begravet i uenighed og manglende økonomi. 

Sidste år blev projektet standset, fordi investoren, Olav de Linde, der driver Basar Vest i Århus, ikke kunne få økonomien til at hænge sammen, og fordi kommunen ikke ville betale den sidste del af regningen. Men nu er torvehallerne aktuelle igen.

Politikerne i bygge- og teknikudvalget skal tage stilling til, om kommunen skal købe og nedlægge benzintanken på Israels Plads for herefter at sende et projekt for torvehaller på pladsen i udbud. De fleste af politikerne så gerne torvehaller på pladsen, men er samtidige skeptiske over for en udbudsrunde.

»Torvehallerne på Israels Plads har været vigtige for os, men vi er betænkelige ved den kommercialisering, der sker ved at sende projektet i udbud. Projektet har ændret karakter, og vi ved ikke, hvad der kommer ud af en sådan udbudsrunde,« siger Winnie Larsen-Jensen (S). 



  Kommune-penge

  

Derfor har hun og de andre socialdemokrater en række spørgsmål til forvaltningen, før de eventuelt kan stemme for forslaget. Men Winnie Larsen-Jensen afviser ikke at åbne kommunens kasse på klem.

»Så må vi se på, om kommunen selv skal skyde penge i projektet for at få det gennemført,« siger hun.

Mikkel Warming  frygter, at en udbudsrunde ender med »halvt overdækket supermarked med store kæder«. 

»Derfor så jeg gerne, at kommunen selv fandt en investor, eller stillede en række betingelser i en udbudsrunde, så vi kan sikre os den variation i staderne, som var tanken i den oprindelige plan,« siger Mikkel Warming, der henviser til at kommunen har lov til at indgå en 50-årig lejekontrakt uden en forudgående udbudsrunde.

Ole Hentzen (K) er ikke optimist med hensyn til torvehallerne. Han tvivler på, at projektet i det hele taget lader sig realisere. 

»Jeg har svært ved at se, hvordan det skal kunne blive til noget. Der er ikke interesse for det fra erhvervslivet, for så ville en investor vel have meldt sig allerede,« siger han. 

Monica Thon (R) vil gerne arbejde videre med de oprindelige planer for Israels Plads. Derfor er hun utilfreds med, at forvaltningen ikke ønsker at inddrage de oprindelige ophavsmænd fra Arkitekturværkstedet Aps. i de fremtidige planer. 



  Discount -løsning

  

Denne oprindelige plan er Hans Peter Hagens. Han var med til at stifte Københavns Torvelaug i 1998 og har siden brugt meget af sin tid på at gøre torvehallerne på Israels Plads til virkelighed både i torvelauget, og i sit firma, Arkitekturværkstedet Aps., hvor han har tegnet det oprindelige forslag til torvehallerne. 

Forvaltningen indstiller dog, at der ikke arbejdes videre med Arkitekturværkstedets forslag, og at tegnestuen ikke kan deltage i en eventuel udbudsrunde. En beslutning som Hans Peter Hagens beklager.

»En udbudsrunde vil give  et discounttorv og ikke torvehaller med forskellige små producenter, som var vores oprindelige plan,« siger han.

Bygge- og teknikudvalget skulle have taget stilling til de nye planer for Israels Plads i går. Sagen blev dog udsat, for at de oprindelige forslagsstillerere, Hans Peter Hagens og Københavns Torvelaug, umiddelbart inden næste udvalgsmøde kan forklare deres projekt for politikerne. 

 morten.vestergaard@jp.dk   Torvehallerne kommer til at ligge kun 100 meter fra Nørreport Station, Danmarks travleste station. Fra foråret 2011 vil Jeudan udleje mellem 60 og 80 stadepladser.  Jeudan forventer, at lejeindtægterne vil være så store, at det kan opfylde Jeudans sædvanlige krav om lønsomhed, trods den store investering.  Projektets vision er at skabe en "fødevarernes oase" med to søjlebårne torvehaller - en til grøntsager og frugt, en anden til kød, fisk, ost og brød.  Siden 1998 har en gruppe af initiativtagere sammen med Københavns Kommune arbejdet for opførelse af torvehaller på stedet. Man har fået udarbejdet et udførligt projekt ved arkitekt Hans Peter Hagens, Arkitekturværkstedet, som nu altså realiseres af Jeudan.  Israels Plads fungerede fra 1889 til 1958 som Københavns grønttorv. Lige siden har der været ønsker om at genskabe denne aktivitet i overensstemmelse med tidens ånd og krav, oplyser Jeudan.  /ritzau/  "Jeg syntes debatten har taget en drejning, der er under bæltestedet", siger Hans Peter Hagens.  "Min kritik handler på ingen måde om, at jeg er æstetik-rytter eller elitær, den handler om at jeg har problematiseret nogle valg som bygherren har truffet, som jeg mener, går ud over den oprindelige ide med Torvehallerne og er i strid med lokalplanens målsætning".  Hans Peter Hagens kritikpunkter handler blandt andet om det uderum der er mellem de to Torvehaller. Her var den oprindelige tanke, at der skulle være masser af stader og boder, hvor man kunne købe billigt frugt &amp; grønt som på en rigtig markedsplads, og der skulle plantes platantræer, som afskærmede. I dag er der kun få boder, mange platantræer er udeladt, og så har en masse campingbænke til torvehallernes hastigt voksende Take Away taget over.  "Det handler egentlig ikke så meget om æstetik; men jeg er meget ærgerlig over, at den intenderede idé med at uderummet skulle være en folkelig handelsplads fuld af liv ikke er blevet det", siger Hans Peter Hagens.  Hagens kritik går også på, at bygherre i stedet for at bruge det tilknyttede arkitektfaglige rådgiverteam, selv har valgt at dække torvehalsfacaderne med ugennemsigtige presenninger, samt har valgt at bruge et engelsk brandingfirma til at lave hvide klistermærkater ud over facadeglasset mm.  "På et principielt niveau mener jeg, at man som arkitekt har en forpligtigelse til at blande sig i, hvordan det byggeri man har designet udvikler sig - det handler ikke om at være elitær eller vagthund - det handler om at sikre at hensigten og ideen med de arkitektoniske valg bliver realiseret på bedste vis", siger Hans Peter Hagens der tager til genmæle i Politiken:  "(...) Det fyger med beskyldninger om en drømmende arkitekt, der bygger drivhuse til fødevarer. Her er det afgørende at spørge hvorfor torvehallerne opvarmes til omkring stuetemperatur med varmeblæsere, grundet torvehallernes ansatte og take-away'ernes mange kunder, som helst skal kunne sidde uden overtøj. I stedet for at folk anklager undertegnede for ikke at ville tegne solafskærmning, så kunne Jeudan måske bringe vores 2 konkrete løsningsforslag i spil (som burde have været realiseret hurtigere, da solproblematikken har været drøftet siden byggefasen i 2011, og vi har stået klar som potentielle rådgivere i den sammenhæng, om ønsket af bygherren). Samtidigt med, og det er vigtigt, at kommunens krav/regler om at Torvehallerne kun må opvarmes til 15 grader overholdes - det sidste af den naturlige grund, at torvehaller ikke må være for varme grundet fødevarerne, samt af miljøhensyn - når kravet i lokalplanen har været en let transparent glasstruktur (til at åbne og lukke på enkel vis) og med zink-halvtag henover staderne. Når jeg specifikt skriver stader igen har det ikke alene med torvehalsforståelsen at gøre - men også Københavns kommunes Udbudsvilkår af februar 2006 - for det bør bemærkes, at førnævnte Cofoco med sine kædebutikker og restaurant (blandt 10 øvrige) på torvepladsen kalder sine 3 stader for butikker i deres beske kommentarer til arkitekten i Politiken 18.04.2012. Hertil har jeg kun at sige, at en stade ikke er en butik, ligesom en torvehal ikke er et butikscenter (...)"    Formiddagsmøde i Arkitekternes Hus   Tirsdag den 24. april er Arkitektforeningen vært ved et formiddags-arrangement, der tager diskussionen om arkitekters ret (eller pligt?) til at blande sig i bygningsprojekters udvikling, efter de er taget i brug. Det sker fra kl. 9.00 til 10.30. Blandt talerne er arkitekt MAA Hans Peter Hagens, Kunstdebbatør Torben Sangild, samt arkitekt MAA Henrik Therkelsen som ordstyrer.  Program følger her på hjemmesiden.  HILLERØD: Der skal ikke gives M. Goldschmidt Holding ( MGH) tilladelse til at bygge torvehaller i et kommende Hillerød Storcenter. Det mener direktionen i Hillerød Kommunes forvaltning, der anbefaler politikerne i Økonomiudvalget at give afslag til ønsket på dets møde på onsdag.  Som tidligere beskrevet i Frederiksborg Amts Avis ønsker MGH at bygge 2000 kvadratmeter torvehaller i dets projekterede Hillerød Storcenter på Møllebrogrunden.  Men det er ikke en god ide, vurderer forvaltningen.  Til politikerne skriver den, at centeret vil: »... være en væsentlig trussel mod at fastholde og udvikle gågademiljøet som handelscentrum. Forvaltningen anbefaler et forsigtighedsprincip, og kan således ikke anbefale at der gives tilladelse til torvehal.« Dertil kommer, at forvaltning og MGH er uenige om, hvad det er nødvendigt at skrive i en lokalplan for området. Ifølge MGH er der ikke tale om dagligvarer i planlovens forstand, da de fødevareprodukter, som primært vil blive solgt i Torvehallen, ikke vil konkurrere med dagligvarebutikkerne i Hillerød, fordi de tilhører et helt andet segment end de daglige fornødenheder.  Men forvaltningen henviser til, at planloven kun skelner mellem dagligvarer ( kortvarige forbrugsgoder) og udvalgsvarer ( langvarige forbrugsgoder). Og da fødevarer hører under betegnelsen kortvarige forbrugsgoder, er det dagligvarer i planlovens forstand, konkluderer den. Forvaltningen vurderer derfor, at anvendelse til salg af fødevarer skal udlægges som dagligvarer i en lokalplan.  Det kan derfor blive svært for kommunen senere hen at forhindre for eksempel en senere ejer i at lade torvehallen udvikle sig til noget der ligner et supermarked, vurderer den.    De kan i København   Men i begge tilfælde tager forvaltningen fejl, mener MGH. Projektdirektør i M.  Goldschmidt Holding Ulrik Bebe oplyser, at MGH i går sendte en vurdering af torvehalsprojektet til både forvaltning og byråd.  -Vi har haft Institut for Center-Planlægning, ICP, til at lave en uvildig vurdering af torvehalsprojektet, med hvilken betydning det vil have for handelslivet i Hillerød og for Hillerød Storcenter.  Deres konklusion er, at det vil være særdeles positivt for Hillerøds handelsliv generelt. Man har slet ikke sådan noget i Hillerød, siger han.  MGH er desuden ganske med på, at torvehallerne ikke på sigt skal blive til dagligvarebutikker.  -Vi har bedt ICP vise, hvordan man kan hindre det.  Der anbefaler ICP de samme formelle ting som i Købehavns Kommunes lokalplan for Israels Plads. Den lokalplan definerer ikke torvehandelsprojektet som dagligvarerer, her står, at området er udlagt til boder og serveringssteder, siger han og understreger: -Hvis man bruger samme definition i den lokalplan for Hillerød Storcenter, har Hillerød sikret sig, at der aldrig kommer dagligvarebutikker til erstatning for et torvehalsprojekt.  Det behøver de ikke at være bekymret for.  En gennemgang af Københavns Kommunes lokalplan 353 kaldet »Israels Plads Nord« om opførelse af torvehaller viser da også, at ordet »dagligvarer« ikke er nævnt. Området er blandt andet udlagt til »serviceerhverv, detailhandel i form af torvehandel med overvejende fødevarer samt blomster, dels fra åbne stader, dels fra overdækkede torvehaller.«.    Kunder fra Nordsjælland   Indholdet i Hillerød bliver da heller ikke som en dagligvareburtik, oplyser MGH.  -Det er fødevarer og ikke dagligvarer. Det er sortsvinsskinke, meget specielle ting, som du ikke finder i dagligvarebutik. Dagligvarer er en definition af en butik, hvor du henter alle fornødenheder i en husholdning.  Det kan du ikke gøre i en torvehalsprojekt, siger Ulrik Bebe.  Han uddyber: -Det, vi vil lave, er en kopi af torvehallerne på Israels Plads i Købehavn. Vi taler om boder, ikke butikker. Det er små boder med specialvarer, fødevarer i den dyre ende. Isenkram, også mange spisesteder og serveringssteder.  De konkurrerer slet ikke med dagligvarer.  -Vi tror, det vil være fantastisk for Hillerød at få sådan et projekt. Fordi det i den grad har slået an i København.  Mange af deres gæster kommer fra Nordsjælland.  Det her vil trække mange kunder fra hele Nordsjælland til Hillerød, siger projektdirektøren.  rich.  ... en væsentlig trussel mod at fastholde og udvikle gågademiljøet som handelscentrum. Forvaltningen anbefaler et forsigtighedsprincip, og kan således ikke anbefale at der gives tilladelse til torvehal.  « Hillerød Kommunes forvaltning Vi tror, det vil være fantastisk for Hillerød at få sådan et projekt. Fordi det i den grad har slået an i København. Mange af deres gæster kommer fra Nordsjælland. Det her vil trække mange kunder fra hele Nordsjælland til Hillerød.  Ulrik Bebe, projektdirektør i M. Goldschmidt Holding.  Bag brede vinduespartier ud til Tingstedet i Valby murer, tømrer og maler en gruppe håndværkere løs. De lægger sidste hånd på Valby Torvehaller, der åbner tæt på 1. juli. Plader med kunstig stensætning står klar til at blive klistret på væggene, der lige nu afgiver lugt af hvid maling, der er ved at blive rullet på dem. Snart skal omkring tyve stader med alt fra frisk fisk til lokal grønt og kvalitetskaffe huses under de høje lofter, og der vil være træpiller, skrå tage og persienner over torvehallernes butikker og små cafeer.  »Lidt a la noget Provence-agtigt, hvis du kan forestille dig det«, som en af håndværkerne siger, imens endnu en lokal går forbi og nysgerrigt studerer de tegninger af projektet, der hænger i vinduet.  »Det ser da fint ud. Så må vi håbe, butikkerne bliver lige så fine«, siger 60-årige Hjørdis Nielsen, der stikker hovedet ind ad døråbningen sammen med sin datter og barnebarn.  Valby er ikke det eneste sted, der har ladet sig inspirere af Københavns Torvehaller på Israels Plads, som på få år har fået højere besøgstal end Tivoli. Folkene bag Valby Torvehaller forventer at åbne et lignende koncept i centret City2 i Høje Taastrup til oktober, og der er netop opstartet et madmarked med lokale varer i Præstø og i Odense tilbyder tæt på 40 fynske producenter deres varer i torvehalsinitiativet Supergastro. Derudover arbejder eksempelvis Ringsted og Sorø hårdt på at få torvehaller, borgmesteren i Rødovre drømmer om at omdanne Damhus Torv til madmarked, og også i Birkerød har en initiativtager forsøgt at lave torvehal i en nedlagt Superbrugs.    Forbrugerne vil støtte   Ifølge oplevelsesøkonom Berit Nørgaard Olesen fra Roskilde Universitet, der er projektleder i initiativet Grønne regionale madoplevelser, GRO, er de ovennævnte eksempler tegn på en tendens, der hænger sammen med og bliver levedygtig på grund af det store fokus på gastronomi, klima og miljø.  »Ud over en afsmittende effekt fra Torvehallerne tror jeg også, at der er en bevægelse nedefra, fra forbrugerne. Det handler om efterspørgsel efter autenticitet og transparens i produkterne og produktionen.  De fleste byer har små producenter liggende i en ring omkring sig som en uudnyttet ressource til at imødekomme det her«, siger hun.  Lektor i afsætning og forbrugeradfærd ved CBS Marcus Schmidt vurderer, at lokale madmarkeder kan være med til at genoplive døde bymidter: »Vi har jo set i forstæder og mindre provinsbyer, at når der dannes et center, risikerer man at tømme byerne for liv. Hvis man igennem torvehaller kan få liv i byerne, kunne man forestille sig, at man igen kunne få handel i provinsbyerne«, siger han.  »Hvis det kommer for meget på mode, kan det gå galt, men det drejer sig grundlæggende om opland og kundeunderlag.  Er der plads til både Bilka og Aldi'er og Lidl'er, skal der nok være folk, der er parate til at køre 50 km for at handle«. Marcus Schmidt bakkes op af Thorkild Ærø, der er direktør for Statens Byggeforskningsinstitut: »Man kan forestille sig, at torvehallerne kan være en del af svaret på problemerne med de store detailhandelscentre. Det er jo ikke længere bare landsbyerne, der har mistet deres butiksliv. Det er store provinsbyer, så der er grund til at prøve nye tiltag af«.  Torvehaller skal være for alle Også arkitekt Lars Gemzøe, der har skrevet bøger om byrum med stjerneartikten Jan Gehl, er positiv over for de mange torvehalsinitiativer. Så længe de ikke ender med at overdække alle de pladser, vi danskere elsker at opholde os på, når forårssolen kommer.  »Det er problematisk, hvis man overdækker pladser og gør dem til permanente indendørs handelssteder, hvor der lugter af friture i stedet for frisk luft«, siger han og understreger, at det også er utrolig vigtigt, at de madmarkeder, der skabes, er for alle og ikke kun den kreative klasse: »Det har et element af kreativ klasse over sig, og det er også et udtryk for den tendens, men holder man fast i mødestedet med bænke, hvor alle kan købe frugt og skylle det under en vandpost og sætte sig, undgår man, at det ender i ren luksuskultur«. Tilbage i Valby frygter Jens Sørensen - der er en af de faste på bænken uden for de nye torvehaller - nu ikke, at han og vennerne må vige for den kreative klasse, for »det bliver da spændende med flere mennesker, så de skal bare have vendt bænkene, så vi kan følge med«.    Fakta: EKSEMPLER TORVEHALSINITIATIVER   I Præstø åbnede Madmarkedet med varer fra 100 lokale producenter 1. maj.  I Odense tilbyder Supergastro i Bazar Fyn delikatesser fra tæt på 40 fynske producenter.  Valby Torvehaller åbner tæt på 1. juli.  Og omkring oktober åbner et madmarked i centret City2 i Høje Taastrup.  HILLERØD: M. Goldschmidt Holding (MGH) skal ikke have lov til at bygge torvehaller i det kommende Hillerød Storcenter. Det mener forvaltningen, der anbefaler politikerne i økonomiudvalget af give afslag, når de på onsdag skal tage stilling til torvehalsønsket.  Anbefalingen kommer på baggrund af blandt andet to rapporter, som kommunen har bestilt udefra og netop offentliggjort. En rapport fra advokat Jens Flensborg fra Advokatfirmaet Energi &amp; Miljø vurderer, om det er juridisk muligt at sikre, at torvehaller på sigt ikke bliver til dagligvarebutikker, og en rapport fra Cowi vurderer torvehallernes konsekvenser for bymidten i Hillerød.  Cowi vurderer, at torvehaller kun vil have begrænsede konsekvenser for detailhandlen i Hillerød. I forhold til specialbutikker vurderes nedgangen dog at være helt op til 20-25 procent.  Cowi nævner desuden, at hvis man i stedet placerer torvehaller i bykernen, vil det styrke bykernen lokalt og regionalt.  Jens Flensborg vurderer, at det vil være juridisk muligt at sikre torvehaller mod, at de senere bliver lavet om til en stor dagligvarebutik, hvis torvehallerne udformes som mindre selvstændige butikker med faste vægge. Dog skriver Jens Flensborg: »En sådan løsning vil imidlertid samtidig betyde, at indretningen af boder og butikker i torvehallen ikke vil kunne ske så fleksibelt, som MGH tilsyneladende har ønske om.«.    Forkert opfattet   Men det er forkert opfattet, oplyser projektdirektør i MGH Ulrik Bebe. Han kan ikke forstå, at Jens Flensborg ikke har kontaktet MGH i udarbejdelsen af notatet.  -Det er det, vi er irriteret over. Han kunne have ringet.  På Israels Plads er der faste vægge imellem boderne.  Det vil vi også gøre. Ellers kan man stå og stjæle naboens varer. Det vil være med faste vægge og ud mod publikum åbne vægge. Sådan er alle vægge i et center, siger Ulrik Bebe og tilføjer: -I alle centre er væggene flytbare, for man skal kunne bygge om. Derfor ser vi ingen problemer i det, Flensborg skriver. Selvfølgelig er boderne flytbare, men det er butikker også i et center.  I en mail sendt til Økonomiudvalget skriver Ulrik Bebe desuden: »Vi har med glæde konstateret at COWI-rapporten - uden at COWI har været i kontakt med os - bekræfter, at Torvehallerne i Hillerød Storcenter ingen nævneværdig betydning har for handlen i bymidten, og at den samtidig bekræfter, at Hillerød Storcenter med Torvehallerne vil have en regional betydning for handelslivet i Hillerød by.« rich.  Kalvekæber og hjemmerøget bacon, bolsjestribede beder, trompetsvampe fra skånske skove, hornfisk, blæksprutter fra Vesterhavet, strandkrabber, tapas og rødvin fra tønde, ukendte danske oste, tørre cidere fra usprøjtede frugter, gurkemejestænger for 30 kroner for 50 gram, en hel hylde med spiritus på karaffel, strandkarse og brændenælder fra naturen og franske briocher.  Torvehallerne er på mange måder et slaraffenland for madnørder, og folk er da også strømmet til siden åbningen for nylig for at ose og købe.  »Det går strygende«, lyder det, når man spørger omkring i boderne.  Om det holder ved, når vinteren sænker sig, skal vise sig. Men faktum lige nu er, at Torvehallerne på Israels Plads har vist sig levedygtige. Men det var langt fra konsensus, da arkitekt Hans Peter Hagens fostrede ideen tilbage i sluthalvfemserne.  København havde ingen tradition for torvehandel, lød den - i øvrigt faktuelt forkerte - anke fra skeptikerne. Den slags hørte hjemme under sydlige himmelstrøg og ikke i det kolde, fugtige danske klima. Økonomien var helt hen i vejret, lød det i kostbare konsulentrapporter. Og burde man ikke hellere bruge pladsen på en busterminal, et supermarked eller til parkering.  Der har dog hele tiden været bred opbakning fra københavnerne.  »Kokke, slagtere, grønthandlere, skuespillere, forfattere... alle mulige mennesker syntes, at det var en fremragende ide«, har Hagens sagt i Politiken.  Det er da også beboerne omkring pladsen, der i høj grad har været med til at sørge for, at pladsen ikke endte med et tjene et mere trist formål. 2.180 borgere fra lokalområdet skrev f. eks. under på en protestskrivelse og en anbefaling af torvehallerne, da kommunen ville lave en busterminal på Israels Plads. Siden hen kom problemerne mest til at handle om at skaffe finansiering og en troværdig bygherre.  14 år skulle det ende med at tage, før en tilsyneladende indlysende god idé blev til virkelighed.  »Jeg havde aldrig drømt om, at det skulle tage så lang tid at få skabt noget, som i virkeligheden er så naturligt og banalt for en by som København«. Hans Peter Hagens har ikke bare arbejdet hårdt for at rydde forhindringer af vejen for Torvehallerne, han har også arbejdet hårdt på arkitektonisk at definere, hvad en torvehal skal kunne. Han har i sin research været verden rundt for at besøge torvehaller og aflure dem deres teknikker.  F. eks. at der skal være et godt samspil mellem staderne inden for og uden for hallerne, hvad der blandt andet er løst i Torvehallerne ved at vælge en rå gulvbelægning af granit og sørge for, at flere end 20 af de store 5 meter brede ruder i hallerne kan hejses op, når vejret tillader det.  Hallerne er inddelt i moduler a 50 kvadratmeter, som kan underopdeles, så den mindste stadeplads bliver på kun 12,5 kvadratmeter.  Det er størrelser, som går igen overalt i verden og giver plads til mange små leverandører. Den æstetiske stil er diskret hightech - ifølge Hans Peter Hagens for at understrege, at det er fødevarerne, der er det centrale. I sidste ende er det nemlig maden og folkelivet, der er udsmykningen.  Nu kan Politikens læsere høre historien fra arkitektens egen mund og fra nogle af stadeholderne. Arrangementet inkluderer kaffe og kage ved Torvehallernes boder.  Og selvfølgelig muligheden for at opleve hallerne og for at smage og handle, hvis man skulle blive fristet over evne.  lars.dahlager@pol.dk   TORVEHALLERNE - ARKITEKTUR MED SMAG Onsdag 26. oktober kl. 20 Torvehal 1, Israels Plads, København K Pluspris 105 kr. + gebyr 10 kr.  Prisen inkluderer kaffe og kage.  Pris for andre 145 kr. + gebyr 10 kr.  Køb billetter på politiken. dk/plus - under ' arrangement'.   Måske bliver der alligevel ikke torvehaller på Israels Plads i København. Måske ender det hele som supermarked under jorden. Der foreligger faktisk dokumentation for sådanne planer, men har de noget på sig?  I det seneste nyhedsbrev til medlemmerne af Københavns Torvelaug af 1998 berettes om »alvorlige uoverensstemmelser« mellem de to parter, der skal udforme torvehallerne, på den ene side Arkitekturværkstedet, på den anden side firmaet Centerplan, der er bygherre og investor. Arkitekturværkstedet står bag ideen om det overdækkede fødevaremarked med mange små stadeholdere, der kommer til torvet for at sælge deres varer, og de har gennem en længere årrække arbejdet med udviklingen af projektet, fået det godkendt af Københavns Kommune og ikke mindst af overborgmester Ritt Bjerregaard, der allerede som fødevareminister talte varmt for ideen.  Centerplan har indgået en koncessionsaftale med kommunen i februar 2006 om opførelse af de overdækkede torvehaller, men ikke desto mindre fremgår det af nyhedsbrevet samt en henvendelse til Ritt Bjerregaard og Klaus Bondam, at bygherren nu går med planer om i stedet at etablere økologisk supermarked under jorden med direkte adgang til Metro og P-kælder. De ønsker ikke længere at »udforme Torvehallerne som beskrevet i kommunens udbudsvilkår«, lyder det.  Når Arkitekturværkstedet er bekendt med disse planer, er det fordi tegnestuen selv, på bygherrens opfordring, har udarbejdet forslag til, hvordan sådan et underjordisk supermarked kunne udformes.   »Vi er jo ansat af Centerplan til at færdiggøre projektet, og i begyndelsen så vi ingen problemer i, at det også omfattede underjordiske kælderarealer til vareindlevering og depoter for stadeholderne«, forklarer tegnestuens leder, arkitekt Hans Peter Hagens, »men når vi så tilmed bliver bedt om at indpasse kælderindretningen med flere tusinde kvadratmeter til underjordisk handel, bliver det pludselig problematisk, for så er der jo ikke længere tale om at følge lokalplanen og det oprindelige koncept«.    Underjordisk økomarked   Torvehallerne har i årevis været Hans Peter Hagens hjertebarn, hvorfor han gerne går på kompromis for overhovedet at få projektet realiseret, og hvis kompromiset hedder et underjordisk økomarked som økonomisk grundlag for at kunne drive torvehaller over jorden, så for ham gerne. »På den anden side har jeg svært ved at se, hvordan man vil undgå, at der opstår konkurrence mellem de to steder, og det finder jeg dybt bekymrende«.  Hvad der selv sagt også bekymrer arkitekten, er Centerplans manglende betalinger til tegnestuen. Således har Arkitekturværkstedet ikke set en krone i det seneste halve år, skønt man siden efteråret 2007 har arbejdet på at færdigtegne torvehallerne ned til mindste detalje. Man er desuden blevet bekendt med, at bygherren vil ansætte personale, ikke alene i det underjordiske supermarked, hvor der tilmed planlægges kasselinjer samt en indretning, der sikrer en flydende kundestrøm, men også i torvehallerne over jorden, hvilket kun kan opfattes som den totale afvigelse fra princippet om et fødevaremarked, etableret med henblik på afsætning af varer fra selvstændige stadeholdere.   Til de underjordiske supermarkedsplaner har Centerplans direktør, Christian Melgaard, følgende kommentar:  »Vi laver ikke noget supermarked, for det ligger ikke i vores aftale med Københavns Kommune, og  kunne  vi lave et supermarked, ville vi ikke en gang gøre det, for det er ikke økonomisk interessant. Derimod er det korrekt, at vi har et økonomisk mellemværende med tegnestuen, men det løser sig, når de har foretaget nogle justeringer på projektet«, forklarer Melgaard.  Planerne om, at torvehallerne skal have både kasseapparater og personale, administreret af firmaet, afviser han også, men kun delvist. Således forestiller han sig, at nogle stadeholdere vil have et så begrænset produktudvalg, at de kan slås sammen med én administration, og når det kommer til betalingen, må et par centrale kasseapparater, ifølge Melgaard, også være den mest praktiske, mest indlysende løsning, eftersom »alle mennesker i dag betaler med dankort«.    Forklædt supermarked   Men lige netop på dette punkt skal man være på vagt, mener Hans Peter Hagens, der kalder sådan en ordning for »et torveforklædt supermarked«. Han er imod kasseapparater, der klinger alt for meget af supermarked, og eventuelle problemer med den daglige pasning af de mindste stadepladser løses i hans øjne ved, at flere små, selvstændige erhvervsdrivende går sammen i grupper om en ordning.   Bekymret for torvehallernes skæbne er også forfatter og redaktør Jacob Ludvigsen. Han har som bestyrelsesmedlem i Københavns Torvelaug været med til at opbygge et enestående netværk af producenter over hele landet, »men nu ser vi altså, hvordan Centerplan er i fuld gang med en afgørende ændring af hele det oprindelige projekt«, siger Ludvigsen.  Men vanlig sans for humor kalder han Centerplan for »dette meget farverige foretagende, hvis interesser strækker sig fra en racerbane i Sturup til et dyresupermarked i Rødovre Centret«. Hertil kan føjes en Conran-restaurant ved Havnegade, forslag til et højhus på Scala-grunden samt boligprojektet YOO i Adelgade, indrettet af Philippe Starck. Sidstnævnte projekt er for længst gået i betalingsstandsning, ligesom det heller ikke ser for godt ud med andre af firmaets byggeprojekter, herunder 600 studenterboliger i Malmø, tegnet af det svenske arkitektfirma Eurocoon.   På Københavns Rådhus spøger der ingen som helst planer om et underjordisk supermarked. Her slår Socialdemokraternes politiske ordfører Anne Vang bremserne i med følgende udtalelse. »Vi har en koncessionsaftale om at opføre overdækkede torvehaller med små selvstændige handlende. Der ligger nogle klare rammer, som vi har tænkt os at overholde, og det samme forventer vi af Centerplan. Supermarkedstanken falder slet ikke ind under aftalen, og vi har heller ikke noget ønske om at blande torvehal og supermarked«  Anne Vang udtalte sig i stedet for overborgmester Ritt Bjerregaard, der er på vinterferie. Det samme er teknik- og miljøborgmester Klaus Bondam, men til Berlingske Tidende fastslog han 24. februar, at »kommunen vil slå bremsen i, hvis byggeplanerne får karakter af et supermarked«.   libbie.fjelstrup@pol.dk     Centerplan er i fuld gang med en afgørende ændring af hele det oprindelige projekt. Kommunikation mellem dem og os eksisterer i øvrigt ikke, vi hører aldrig fra dem    Jacob Ludvigsen, bestyrelsesmedlem i  Københavns Torvelaug      Det smallest mulige flertal i Hillerød Byråd besluttede onsdag aften af vedtage at sige »ja« til M.  Goldschmidt Holding A/ S' (MGH) ønske om at bygge torvehaller i det kommende Hillerød Storcenter.  Venstre, Konservative, Liberal Alliance og Radikale stemte for torvehallerne, der skal bygges efter inspiration fra dem på Israels Plads.  Socialdemokraterne, SF, Fælleslisten og Dansk Folkeparti stemte imod. Dermed var afstemningsresultatet 14-13 og afspejlede fuldstændigt partiernes tilkendegivelser for en uge siden i økonomiudvalget, der besluttede at udskyde den endelige beslutning til byrådsmødet.  Projektdirektør i MGH Ulrik Bebe fulgte selv byrådets debat og beslutning fra en tilhørerplads ved byrådsmødet. Og MGH glædede sig over »ja« ' et.  -Det er vi meget glade for. Vi er meget tilfredse med afstemningen, sagde han til Frederiksborg Amts Avis efter byrådsmødet og tilføjede: -Vi er også glade for, at sagen kom for byrådet.  Det er den højeste instans. Så er der ikke tvivl om, at det er godkendt.  Hillerød Kommunes forvaltning havde anbefalet byrådet at stemme nej til torvehallerne. Torvehallerne har også mødt stor lokal modstand fra handelslivet og fra Hillerød Bys Lokalråd. Interessen viste sig ved byrådsmødet, hvor knap 50 tilhørere mødte op.  Foruden torvehaller skal Hillerød Storcenter indeholde biografkompleks med op mod ti sale og skøjtebane. Butikkerne skal være store butikker, der ikke konkurrerer med bymidten.  Det er MGH's plan, at Hillerød Storcenter åbner til julehandlen 2015.  Hillerød 2. sektion side 2-3.  HILLERØD: I debatspalterne i Frederiksborg Amts Avis, er det især modstandere af torvehaller i M. Goldschmidt Holding A/ S' (MGH) kommende Hillerød Storcenter på Møllebrogrunden, der ytrer sig.  Men skal man finde fortalere, behøver man blot at besøge advokatfirmaet Advodan Hillerød på Carlsbergvej.  Her håber partner i firmaet Thomas Vang Christensen, at byrådet på onsdag gentager økonomiudvalgets beslutning og stemmer »ja« til torvehallerne.  -Jeg synes, modstanderne løber med omtalen. Og jeg synes, debatten er noget forfejlet. I min verden har debatten lignet noget, man sikkert får, hvis man sætter retsforbeholdet om EU til afstemning, så handler det om for eller imod EU. Sådan har torvehallerne også været, indvender Thomas Vang Christensen og uddyber: -Nogle mener, at Møllebrocentret aldrig burde realiseres, men det løb kørte i 2008.  Det bliver en debat for eller imod Møllebrocentret, ikke for eller imod torvehaller, hvis lige ikke findes i Nordsjælland.  Jeg tror, billedet er, at erhvervslivet langt fra er imod, men at mange er glade for, at der investerets igen i Hillerød, så vi kan skabe vækst.    Smitter af   Udover at være partner i Advodan Hillerød sammen med to andre var han viceborgmester i byrådet 2009-2013, hvor han var valgt ind for Konservative. Han var desuden formand for erhvervsorganisationen C4 i syv år frem til 2007 og fik tildelt erhvervsprisen i 2006.  -For det første er tiden ikke til at slå et privat initiativ ned, hvor man vil investere i Hillerød. Og vi (advokatvirksomheden) synes, at torvehallerne er unikke.  Torvehallerne er noget, der ikke har et lige andre steder end i København, siger Thomas Vang Christensen og tilføjer: -Som erhvervsdrivende i byen hilser vi en investering i den størrelsesorden velkommen.  Den kommer til at smitte positivt af på mange forskellige erhverv. Det kan godt være, at det ikke bliver den lokale murermester, der kommer til at opføre det.  Men vedligeholdelsesarbejde og følgearbejde kommer og mange af dem giver arbejde i området.    Vende krisen   -Det anden er, at med det center kan man med rette hævde, at man er regionshovedstad.  Det vil øge opmærksomheden og interessen for Hillerød og for Hillerød som vækstkommune, mener han.  Han peger på, at det kommende superhospital ligesom Hillerød Storcenter stiller krav til, at infrastrukturen er i orden.  -Hillerød har forgæves kæmpet for bedre omkringliggende infrastruktur i mange år. Banelinjer, buslinjer og veje, for eksempel motorvejens forlængelse.  Man kan ikke forestille sig en udvikling, hvor sygehuset ikke skal betjenes optimalt.  Og at man med Hillerød Storcenter er regioncenter inden for handel vil lægge øget pres på, at vejforbindelserne er i orden helt til Helsinge. Jeg ser det her som det, der kan få krisesituationen oven på finanskrisen til at vende i vores region, vurderer han.  Er du ikke bekymret for bymidten og dens specialbutikker? -Jeg er helt enig i, at der er brug for en handleplan. Der er ikke noget, der er statisk.  Der kan godt være nogen, der foretrækker et handelsliv som for 50 år siden. Men handelsmønstrene er nye, siger Thomas Vang Christensen.  Han mener desuden, at handelslivet må stå sammen, at handelslivet i gågaderne og SlotsArkaderne må gå sammen i fælles markedsføring med Hillerød Storcenter og torvehallerne, når de kommer.  -Hvordan trækker vi flest mulige mennesker til et regionscenter.  Og så dele kundestrømmen, når den kommer.  Jeg har noteret mig, at M. Goldschmidt Holding har rakt hånden ud til det lokale erhvervsliv og C4. Det må man tage imod, siger han.  rich.  SDR. VISSING: Torvehallen i Sdr. Vissing udvider nu sit samarbejde med SuperBrugsen i Brædstrup -og det bliver meget synligt. Indehaveren af Torvehallen, Inge Kunz, har nemlig fået et hjørne i SuperBrugsen, hvor hun eller hendes kolleger Connie Brødsgaard og Lene Larsen hver fredag fra klokken 14 til 18 vil sælge blomsterbuketter.  Samtidig tilbyder de at binde buketter på stedet.  -Samarbejdet med brugsen betyder, at vi får en mulighed for at komme i snak med nye kunder, understreger Inge Kunz.  En anden fordel ved samarbejdet er, at kunderne kan bestille dekorationer i Torvehallen og hente dem i brugsen.  Inge Kunz, der har drevet Torvehallen i godt en halv snes år -de første år i Voervadsbro og siden 2013 i Sdr.  Vissing -er begyndt at gøre mere og mere i blomster-og dekorations-arbejde. Sammen med de to kolleger er Kunz leveringsdygtig i buketter, begravelsesbinderi, bårebuketter med mere, og det breder sig.  -Vi leverer til de 11 Plantorama-butikker landet over, fortæller Inge Kunz.  Nu er der så det nye samarbejde med SuperBrugsen i Brædstrup, og dertil kommer et tilsvarende samarbejde med Brugsen i Tebstrup.  Ud over buketter og dekorationer har Inge Kunz seks pluk selv-blomstermarker på egnen, men det er en aktivititet, der hører sommersæsonen til.    Satser også på turismen   Blomster-afdelingen er det område, hvor Torvehallen har den største del af omsætningen nu om dage.  Men forretningen satser fortsat på den lokale handel i Sdr. Vissing -og ikke mindst på at betjene turister: -Sidste år fik vi indrettet et café-område i Torvehallen, og det tog turisterne godt imod. Cafeen blev pænt besøgt, og vi har jo også vores bed &amp; breakfast -og det kører bare. Cykelturismen er i vækst, og jeg forventer også, at der i år kommer flere vandreturister på grund af den nye strækning af Gudenåstien, siger Inge Kunz.  Den 17 kilometer lange del af Gudenåstien er med til at åbne områdets natur for publikum. Den går til blandt andet Sukkertoppen og Klostermølle, og der er også afmærket sideruter for eksempel til Sdr. Vissing Kirke.  Cykelturismen er i vækst, og jeg forventer også, at der i år kommer flere vandreturister på grund af den nye strækning af gudenåstien.  INGE KUNZ, INDEHAVER.  PLACERING: Forslaget fra Frederiksberg Erhverv om at flytte et foreslået torvehal-projekt fra p-pladsen bag rådhuset til Aksel Møllers Have har vakt debat på Frederiksberg Bladets facebook-side. Men også blandt nogle af de politikere, der har talt varmt for en anden anvendelse af p-pladsen, er der delte holdninger til forslaget.    Balder Mørk Andersen, SF:   » I SF hilser vi altid konstruktive forslag til udvikling af byen velkommen, og vi har faktisk tidligere stillet forslag om at udvikle netop området ved den kommende metro og lukke for biltrafikken. Det bør vurderes nærmere, om en form for torvehal kan anlægges, så længe det kan gøres i harmoni med en bevarelse af det grønne område.  Det ændrer dog ikke på, at bilerne på den golde vindblæste parkeringsplads bag rådhuset bør under jorden, så vi kan skabe et attraktivt grønt byrum med plads til motion, musik, kunst og naturligvis fortsat loppemarked. Når alt kommer til alt er det faktisk vigtigere for SF, end at der netop bag rådhuset skal ligge en torvehal. « .    Jan E. Jørgensen, Venstre:   » Hvis man udelukkende ser på, hvad vil være godt for detailhandlen, så forstår jeg godt, at man tænker på området omkring Godthåbsvej. Problemet er bare, at hvis man lægger det der, så ødelægger man et grønt åndehul, nemlig Aksel Møllers Have, i det nok tættest bebyggede område på Frederiksberg.  Jeg ved, hvor meget den park betyder for området. Det er alene grund nok til, at man ikke skal gå videre med den ide -jeg vil i hvert fald ikke bakke den op. Fordelen ved at lægge den bag rådhuset er, at der ødelægger man ikke noget. « Nogle vil mene, at den ødelægger noget for den eksisterende detailhandel i området? » Nej, det tror jeg ikke på. Jeg kan ikke afvise, at der ikke er en enkel butik, som bliver udskiftet med en anden, men den kundestrøm, det medfører, vil også komme butikker på Gammel Kongevej til gode. « .    Simon Aggesen, Konservative:   » Det er først og fremmest positivt og spændende, at Frederiksberg Erhverv melder sig på banen og kommer med deres bud på, hvordan de ser torvehaller etableret på Frederiksberg.  Når det er sagt, så er der et bredt politisk ønske, om at se nærmere på torvehaller bag rådhuset, og det skyldes også, at det ikke bare er et spørgsmål om torvehaller, men også om at byudvikle vores by, som vi bredt set mener kan udvikles mere bæredygtigt, end vi ser det i dag. Det betyder, set med Konservative øjne, at vi ser på hvordan vi bruger vores kvadratmetre godt, og her ser vi gerne parkering under jorden.  Det er vores udgangspunkt for torvehalprojektet, og som en del af budgetforliget, har vi aftalt, at vi ser på rådhuspladsen til det formål. «.  ÅBNINGSTID: Det gik alt sammen stærkt fra ideen om Valby Torvehaller var født, til byggeriet gik i gang. Men en torvehal med næsten 30 forskellige salgsboder, spisesteder, lounge-område og udeareal banker man ikke op hen over sommeren.  Slet ikke, hvis det når at blive sommerferie. »Det har i hvert fald ikke skortet på udfordringer.  Der har været mange i gang med arbejdet på samme tid, hvilket selvfølgelig giver en slags udfordringer. En anden slags er, at vi skal bruge rigtig meget strøm til at drive alle køkkenerne, og vi har simpelthen haft brug for kraftigere strømføring,« fortæller daglig leder af Valby Torvehaller, Birgitte Nyboe.  Seneste udfordring kom så sent som i starten af ugen, hvor det viste sig, at den tilstrækkelige mængde netforbindelse til kasseautomaterne ikke kan være klar før i næste uge.  »Ellers bliver alt så godt som klar i denne uge. Vi holder fast i den officielle åbningsreceptionen på fredag, hvor vi har inviteret en række gæster, men den endelige åbning bliver først i slutningen af næste uge,« fortæller Birgitte Nyboe.    Ingen konkurrent   Der er styr på alle stadeholderne, der både byder på specialiseret vinhandel, chokolade og masser af portugisisk mad og specialiteter.  »Det har været en hård udvælgelsesproces, hvor vi har måtte sige nej til mange. Der skal være en sammenhæng i de stader, man finder her. Og så vil det jo for eksempel ikke give nogen mening at have sushi, når vi er nabo til Sticks &amp; Sushi. Ligesom vi heller ikke skal have blomsterhandel, når der ligger en fantastisk en af slagsen lige ovre i Spinderiet,« siger Birgitte Nyboe.  Nogle butikker vil dog ramme i krydsfeltet. For eksempel kommer der en ostehandel, og mange har været bekymrede for om det bliver en konkurrent til Valby Ostelager.  »Vi skal være med til at skabe liv i Valby, og det sidste vi vil er at konkurrere mod de butikker, der allerede ligger her. Ostebutikken i Valby Torvehaller skal satse på en anden type oste end butikken på Valby Langgade,« siger Birgitte Nyboe.    En landsby har et marked   Sliddet har været langt, udfordringerne store og forsinkelserne flere end planlagt.  Når dørene endelig bliver åbnet, efter planen den 5. september, er det lige inden sommeren går på hæld. Og for byens nye marked har det også betydning.  »Der er mange, der glæder sig til vi åbner. Det gør vi også.  Valby har på mange måder en landsbystemning over sig, og en ordentlig landsby skal selvfølgelig have et marked.  Og ligesom på landsbymarkederne, så bliver der forskellige tilbud afhængig af årstid.  Udenfor skal der for eksempel være caféborde om sommeren og andre aktiviteter om vinteren.  Juletræssalg, måske,« siger hun.  Det stort anlagte projekt Torvehallerne på Israels Plads risikerer at kuldsejle. Ifølge en økonomisk analyse foretaget for Københavns Kommune vil det være umuligt for de handlende at tjene nok til, at hallerne kan løbe rundt. Initiativgruppen bag hallerne, Københavns Torvelaug, kritiserer imidlertid kommunens analyse. Arkitekten bag hallerne og medlem af lauget Hans Peter Hagens mener, at analysen er foretaget på et forkert grundlag. »Analysen beskriver forhold, der gør sig gældende for supermarkeder og centre, men ikke torvehaller. Der findes ingen torvehaller i Danmark, og derfor bør man lave en rapport, hvor sammenligningsgrundlaget er torvehaller i eksempelvis Sverige. Her er hallerne velbesøgt og de fleste en succes,« siger Hans Peter Hagens.     Krav om redegørelse  

 Københavns Torvelaug holdt i går møde med kommunen, og her blev parterne enige om, at lauget nu skal redegøre for, hvordan hallerne kan blive til en rentabel forretning. »Vi vil kommentere analysen punkt for punkt og gøre alt for, at projektet bliver til noget. Alt andet vil være en stor ulykke,« mener Hans Peter Hagens, der siger, at kommunen på mødet medgav, at projektet fortsat lever. »Men vi skal måske ud og finde nye fonde og aktører, der vil være med til at finansiere dele af projektet,« siger han. Bygge- og teknikborgmester Søren Pind (V) mener imidlertid ikke, det er realistisk at finde nye investorer. »Der er ingen fonde, der vil investere i et projekt, der på forhånd er dømt til fiasko,« siger Søren Pind til metroXpress.   Penge nok til byggeriet  

 På nuværende tidspunkt støtter fondene Realdania og Øko-invest sammen med Københavns Kommune projektet med samlet 64 mio. kr. Det er nok til at bygge hallerne, men problemerne opstår efterfølgende. Ifølge analysen vil butikkerne i hallerne tjene så få kroner, at de vil få svært ved alene at betale huslejen. En årsag er, at butikkerne angiveligt er så små, at de højst kan have to ansatte, hvilket gør det umuligt at sælge tilstrækkeligt med varer. 

 Det var i går ikke muligt at få en kommentar fra Realdania og Øko-Invest til, hvorvidt fondene fortsat ønsker at støtte hallerne. Såfremt det lykkes at føre projektet videre, vil de to haller stå klar til indvielse i 2003. Den ene hal skal bl.a. sælge kød, grønt og fisk, og den anden skal forhandle købmandsvarer.  TORVEHALLERNE: Mavepine, stress og søvnløshed. Sådan har en beboer, som ønsker at være anonym, oplevet de seneste måneder, hvor en kølecontainer har stået et par hundrede meter fra hans bopæl i Frederiksborggade.  Containeren, som står på hjørnet af Rømersgade, tilhører Torvehallerne, som ellers har lagerplads i det underjordiske.  Men når pladsen hernede slipper op, har man måttet ty til en overjordisk løsning.  Desværre ikke uden støjgener.    Som en bil i tomgang   » Det lyder som en bil, der holder i tomgang i vores stue - konstant og døgnet rundt. Det er så slemt, at vi har svært ved at se tv om aftenen. Den dybe brummende bas gør det svært at høre, hvad der bliver sagt, og når jeg vågner om morgenen, føler jeg mig ikke udhvilet, fordi jeg har sovet dårligt, « siger beboeren, hvis navn og adresse City Avisen kender.  Men nu er der håb.  » Jeg kan bekræfte, at vi for fire dage siden købte en helt ny container til en værdi af cirka 155.000 kroner, « forklarer chefen for Torvehallerne, Jeppe Ulrich.  » Den nye container skulle gerne blive leveret inden ti dage, og den skal efter sigende kun støje halvt så meget som den gamle. Desuden vil vi sørge for nogle ekstra støjdæmpende foranstaltninger, når den er på plads, « lover torvehalschefen.  SDR. VISSING -Torvehallen i Sdr. Vissing er i rivende udvikling.  Indehaveren Inge Kunz har sat flere nye projekter i gang. Blandt andet har hun lanceret et samarbejde med SuperBrugsen i Brædstrup, så borgere i Sdr.  Vissing og omegn via Torvehallen kan bestille varer fra SuperBrugsen og hente dem i Torvehallen.  Dernæst er Torvehallen blevet involveret i et nyt turistprojekt, Gudenåkurven.  Det er et projekt, der lanceres af turist-samarbejdet VisitGudenaa.  Kurven er fyldt med indeholder forskellige delikatesser, der er fremstillet af producenter, der ligger tæt på Gudenåen. Gudenåkurven skal være med til at sætte fokus på Gudenåen som turist-mål, og Torvehallen får en vigtig rolle. Hallen skal fungere som pakkeri, når kurvene skal fyldes, og forretningen får også en rolle som koordinator, når kurvene skal distribueres. Inge Kunz udelukker ikke, at det på længere sigt kan resultere i flere arbejdspladser.  Gudenåkurven får oven i købet premiere i Torvehallen.  Kurven præsenteres nemlig ved hallens sommermarked lørdag 13. juni.  Formålet med Gudenåkurven er som nævnt at fremhæve Gudenåen som turistdestination. I turistbranchen mener man, at Danmarks største å rummer et meget stort turistpotentiale -et potentiale, der slet ikke er udnyttet fuldt ud.  Indholdet i Gudenåkurven er nøje udvalgt. Kurven, der er på størrelse med en almindelig skovturs-kurv, rummer selvfølgelig kun en mindre del af de mange produkter, der fremstilles i Gudenå-kommunerne. Den indeholder honning fra Kattrup Biavl, æblemost fra Snaptun Frugtplantage, knækbrød fra Le Gateau, et akvarelpostkort af Astrid Holmriis, marmelade fra Sorring Bær, chokolade fra Kandis i Ry og Mariager sydesalt.  Der også en ganske særlig dug i kurven -en dug, hvor der på bagsiden er trykt en oversigt over de syv Gudenå-kommuner og information.  Desuden følger der en info-folder med, hvor de forskellige produkter omtales detaljeret.  Kurven, der kan bruges som gavekurv, koster 299 kroner, og tanken er, at hoteller, campingpladser eller forretninger som Torvehallen kan sælge kurven og på den måde være med til at markedsføre Gudenåen.  -Gudenåkurven er et spændende projekt, og det skulle gerne brede sig. Det er godt, at der bliver sat fokus på de lokale producenter, siger Inge Kunz, der selv fører en lang række varer fra små producenter og gårdbutikker i sin forretning, Hun har også å-turismen på nært hold. Hun driver nemlig også en bed and breaksfest, Toften Bed &amp; Breakfast i Sdr.  Vissing, og det bruges meget af kano-sejlere om sommeren.  Torvehallen lå tidligere i Voervadsbro, men i sommeren 2013 flyttede hallen til Sdr. Vissing.    EGNENS ERHVERVSLIV   I serien " Egnens Erhvervsliv" i Brædstrup Avis bringer vi portrætter af lokale virksomheder og forretninger og ikke mindst de mennesker, der arbejder i virksomhederne.  " Egnens Erhvervsliv" beskæftiger sig med stort set alle brancher.  I denne uge handler det om Torvehallen i Sdr. Vissing.  Forårssolen har den seneste tid givet lys til staderne gennem Torvehallernes store glaspartier. Men strålerne har samtidig været til stor gene for flere af stadeholderne, fordi de har smeltet chokoladen, gjort fisken svær at nedkøle og ødelagt kødet i kølediskene.  Sådan lyder det fra flere af stadeholderne, der kritiserer arkitekt Hans Peter Hagens' design for ikke at være funktionelt.  »Vi er glade for at være i Torvehallerne, men vi har kæmpe udfordringer med den arkitektur, der er blevet lavet«, siger Torben Klitbo, ejer af Cofoco, der driver café og tre butikker i Torvehallerne.  »Jeg er ikke arkitekt, men jeg har indrettet en del restauranter og driver selv 10.  Og jeg synes, det virker mærkeligt at bygge et drivhus til fødevarer«, siger han.  Torben Klitbo svarer derved tilbage på Hans Peter Hagens'kritik af Torvehallerne i gårsdagens Politiken. Her klagede arkitekten især over de nyopsatte presenninger, som bygherren Jeudan har sat op for at skærme mod solen.  Det er en løsning, Torben Klitbo er fuldt tilfreds med. Han bliver bakket op af Tommy Raabo Lund, der ejer fiskebutikken Hav. dk. »Isværket kørte på overtid, fordi solen stod og bagte på fiskene«, siger han.  Det samme gælder i slagterbutikken Lund, hvor ejer Jan Lund har døjet med, at kødet mistede farven og blev »ødelagt« efter blot en halv time i direkte sollys.  Men Hans Peter Hagens betoner, at der findes en løsning på varmeproblemerne i det oprindelige design af Torvehallerne.  Nemlig de hejseporte, der kan åbnes på bygningens sider, så kølig luft kan cirkulere rundt i hallerne og derved sænke temperaturen.  »Jeg var derinde i går, og der var ikke en eneste af hejseportene, der var åbne. Så bliver det jo et drivhus, fordi man ikke bruger de muligheder, der er i arkitekturen«, siger han.  Ifølge Jeudandirektør Per Hallgren har hejseportene dog ikke været en løsning på problemet, fordi solens stråler stadigvæk ødelægger varerne, selv om indendørstemperaturen falder.  Samtidig har det været for koldt udenfor til at åbne op til Torvehallerne.  »Så snart solen kom, åbnede vi dørene, og så blev der gennemtræk. Folk måtte stå med halstørklæder på, og personalet blev syge«, siger Torben Klitbo fra Cofoco.  Men det hører med til et gammeldags grønttorv, at der er vejr og vind, mener Hans Peter Hagens. Torvehallerne er ikke designet til, at gæsterne kan sidde og spise lunt indendørs uden jakker hos de mange restaurationer og takeawayer: »Torvehallerne må ikke blive et hermetisk lukket butikscenter med pizza, smørrebrød og ventilationsanlæg i stedet for stader med kartofler, æbler og pærer«. Men det er hverken bygherren eller arkitekten, der afgør, hvilke stader der skal være i Torvehallerne, mener Per Hallgren.  Det er kunderne: »Og 100.000 mennesker om ugen taler for sig selv: Der er lige nu den sammensætning af fødevarebutikker og takeawayer, som der skal være«, siger Jeudandirektøren.  Det må gerne ligne camping I gårsdagens Politiken harcelerede Hans Peter Hagens også over, at der er dukket »tarvelige campingbænke« og plantekasser op på pladsen mellem de to torvehaller.  En del af bænkene tilhører Cofoco, og også herfra mener Torben Klitbo, at Hans Peter Hagens' kritik er forfejlet: »Der er en grund til, at vi køber møbler, der ligner noget fra en Autobahn eller campingplads. Det er moderne og mere folkeligt at være ' rodet' som i Berlin, end når det er pænt som på Kgs. Nytorv«. Ambitionen med Torvehallerne er imidlertid netop et folkeligt marked, siger Hans Peter Hagens. Derfor ønsker han flere stader, der sælger grønt, i stedet for bænke og plantekasser.  Og det er da også planen, forklarer Per Hallgren fra Jeudan. Hidtil har det bare været for koldt: »Der viser sig nu en kæmpe interesse for området fra mange stadeholdere«.  mette.l.jensen@pol.dk     Fakta: SAGEN KORT TORVEHALLERNE   Stadeholderne i Torvehallerne har den seneste tid døjet med, at solens stråler ødelægger fødevarerne.  I fredags satte bygherren Jeudan derfor hvide presenninger op på den øverste halvdel af Torvehallerne som en midlertidig løsning på problemet.  Arkitekt Hans Peter Hagens kritiserede i gårsdagens Politiken afskærmningen for at være »arkitektonisk hærværk« og kaldte pladsen mellem de to torve en »rodebutik«. Presenningerne er hverken godkendt af kommunen eller Hagens, der tidligere har udarbejdet løsningsforslag.  Endelig lykkedes det.  Der var lettelse hele vejen rundt, da parterne bag det tidligere så omstridte torvehalsprojekt i Indre København i går mødtes på Israels Plads. For nu skulle det være ganske vist: Hallerne kommer, hvis planerne ellers holder, til at stå færdige på pladsen i foråret 2011.  »Tillykke med det«, sagde Per Hallgren, adm.  direktør i ejendomsselskabet Jeudan, som skal stå for torvehallernes opførelse og drift, da han hilste på overborgmester Ritt Bjerregaard (S).  »Jeg siger tak«, svarede overborgmesteren, der har haft torvehallerne stående højt på sin private ønskeliste, siden hun var EU-kommissær i slut-1990' erne.  Ideen om at bygge torvehaller på Københavns gamle grønttorv stammer fra 1997, da arkitekten Hans Peter Hagens fostrede tanken. Hagens var inspireret af de torvehaller, som findes i stort set alle europæiske storbyer, og hvor forbrugerne kan købe specialiteter og fødevarer af høj kvalitet. Han tegnede et projekt, som straks fik stor opbakning fra alle sider. Ikke desto mindre viste det sig kolossalt besværligt ikke mindst at finde frem til en fi-nansieringsmodel for projektet. Senest var projektet lagt i hænderne på ejendomsselskabet CenterPlan, som gik konkurs sidste efterår.    Solid samarbejdspartner   Lige siden har Københavns Kommune og Jeudan forhandlet for at finde frem til en holdbar model, og det er nu lykkedes, mener både kommune og selskab. Jeudan, som investerer 70 millioner kroner, går i gang med byggeriet, så snart byggetilladelsen fra kommunen foreligger. Og de første forberedelser: udskiftning af den forurenede jord under den benzintank, der lå på pladsen ud mod Vendersgade, er allerede overstået.  »Jeg ved, at teknik-og miljøborgmester Klaus Bondam (hvis forvaltning skal behandle ansøgningen om byggetilladelse, red.) også er meget optaget af projektet.  Så jeg håber, at sagsbehandlingen kan gå hurtigt«, sagde Ritt Bjerregaard, som, på trods af alle tidligere skuffelser, føler sig sikker på, at nu er den hjemme: »For Jeudan er en meget solid virksomhed«, sagde overborgmesteren om den nye samarbejdspartner.  For selskabet bliver det en ny erfaring, dels at bygge på lejet jord - lejekontrakten løber over 50 år - dels at stå for udlejningen af de cirka 150 inden-og udendørs stadepladser, som projektet rummer.  »Men det er et fantastisk projekt, som vi glæder os meget til at gå i gang med«, sagde Jeudans direktør, Per Hallgren.  Og manden, der satte det hele i gang, arkitekten Hans Peter Hagens - han var både glad og rørt over, at hans vision nu endelig bliver realiseret.  »Jeg har jo hele tiden troet på, at når det kunne lade sig gøre i andre storbyer, så kunne det også i København - selv om jeg ikke havde drømt om, at det skulle blive så vanskeligt. Men nu er det lykkedes. Det er en stor dag«, sagde han.  kim.faber@pol.dk   Fra Den eksklusive cubanske rom Legendario er på banen ved Cubanske Dage den 14. til 16. august i Torvehallerne i København.    1 af 1    14 aug 2015   Som tidligere år er der Cubanske Dage i Torvehallerne ved Nørreport St. - i år er det fredag den 14. august til og med søndag den 16. august.  Torvehallernes mange butikker og pladsen ved hallerne vil emme af Cuba; dufte, lyde, rytmer og smag.  Legendariorom har en stand og gennemfører fredag kl. 15 en konkurrence om at lave DEN BEDSTE MOJITO. Vind legendario 15 år - 9 år eller 7 år.    &gt;&gt;&gt; LÆSE MERE HER     Hvornår   14. aug. 2015 - 12:00 til 16. aug. 2015 - 15:00    Hvor   Torvehallerne, Israels plads ved Nørreport st.  VIG: Foreningen Vig Fremtidens Familieby har fortsat brug for flere penge, hvis drømmen om at bygge en torvehal på Vig Hovedgade skal blive en realitet. Foreningen kunne forleden sætte stakit op om den tidligere parkeringsplads, som de har overtaget ejerskabet af fra Odsherred Kommune. Men der mangler stadig 700.000 kroner.  Jørgen Preuss fra foreningen Vig Fremtidens Familieby er dog fuld af fortrøstning og gode ideer. Han står på en trappestige og snørrer det banner fast, hvor der står, at her bygges pavillon.  -Vi har fået en fantastisk opbakning af lokale borgere og erhvervslivet, som meget gerne vil støtte op om projektet. Blandt andet fra Handelsforeningen og Vig Tuskemarked, siger Jørgen Preuss.  På nuværende tidspunkt er der indsamlet 350.000 kroner. De resterende penge regner foreningen ikke med, det bliver en uoverkommelig opgave, at samle ind.  -Vi planlægger at sælge andele af projektet, så lokale, sommerhusgæster, og alle andre med interesse for en torvehal i Vig, kan købe sig til en større eller mindre del af ejerskabet, siger Jørgen Preuss.  Prisen for en andel vil koste fra 200 kroner og opefter.  Næste etape af byggeriet bliver i august, hvor den gamle asfalt skal graves af, kloakeringen ændres, og der skal lægges ny belægning. Hovedparten af arbejdet, udføres af en lokal entreprenør uden beregning.  -Den helt store udskrivning bliver selve pavillonen.  Vi har et håb om, at kommunens politikere vil være gavmilde i deres budgetter, siger Jørgen Preuss.      Det er to år siden, at københavnerne igen fik en større markedsplads på Israels Plads i det centrale København.  Torvehallerne åbnede dørene den 2. september 2011 og på sin to-årsfødselsdag er det med en vis tilfredshed, at ejendomsselskabet Jeudan, der ejer og driver Torvehallerne, kan konstatere, at ikke mindre end 4,7 mio.  mennesker har besøgt Torvehallerne det seneste år.  Det er en stigning på 4,4 pct., og dermed har Torvehallerne fået besøg af 197.000 flere mennesker i markedspladsens andet leveår sammenlignet med året før. Det var forventet, at besøgstallet ville falde en anelse, da det første år var præget af den enorme interesse for åbningen af Torvehallerne.  »Vi tør godt kalde Torvehallerne en succes.  Vi kan med de mange besøgende det seneste år konstatere, at det ikke kun var nyhedens interesse, der gav os gode besøgstal det første år. Vi har fået bekræftet, at vi er blevet en etableret del af København og københavnernes indkøb,« fortæller torvehalschef Jeppe Ulrich, der er ansat af Jeudan.  Jeudan havde fra begyndelsen stillet sig tilfreds med årlige besøgstal mellem to til 2,5 mio., men de tal er altså blevet fordoblet.  »Jeg tror, at det er et udtryk for, at der har manglet en rigtig torveplads i Købehavn, og det har været efterspurgt,« siger Jeppe Ulrich.    Stabile stadeholdere   Udover besøgstal fremhæver han ligeledes den stabilitet, der har været blandt stadeholderne.  Der er ca. 120 stadeholder, hvor 72 af dem har en fast plads indenfor i de to glashaller.  De resterende erhvervsdrivende befinder sig udenfor på pladsen, når det er sæson.  Siden etableringen i 2011 har der været en udskiftning på otte pct., hvilket er markant under det forventet. Siden februar er der kun en stadeholder, der har forladt Torvehallerne.  Det var Agnes Cupcakes, der i løbet af sommeren valgte at lukke samtlige butikker.  Erfaringerne fra andre sammenlignelige markeder i Europa lyder på en udskiftning på ca. 30 pct. inden for de første tre år, og den stabilitet glæder torvehalschefen.  Jeppe Ulrich peger på, at det seneste år har været en etableringsfase for Torvehallerne, hvor konceptet er blevet finpudset. Det er særligt den del, som befinder sig under tag, der er blevet justeret. Umiddelbart efter etableringen var der kritiske røster, der påpegede, at der manglede markedsstemning i Torvehallerne.  Der var for pænt og nydeligt.  Her har ledelsen samt stadeholderne sat ind på at skabe mere stemning ved at boderne fylder og »roder« mere. De erhvervsdrivende har været på kursus for netop at opdyrke en mere levende stemning i de ellers så nydelige haller.    Nyt koncept   Ude under åben himmel har til dato været den største udfordring for Torvehallerne, som endnu ikke helt har fundet formlen. Nu er de dog klar med et nyt koncept.  »Vi rammer efterhånden plet indendørs, og nu er der kun små justeringer tilbage.  Der, hvor vi lægger vores fokus fremadrettet, er udenfor. Vi har oplevet, at de små producenter med boder udenfor har svært ved at engagere sig for en måned, hvor de skal være der dagligt. Derfor er vi ved at skabe en fast markedsdag om onsdagen, som i sommerperioden skal skabe mere liv,« forklarer Jeppe Ulrich.  Fokus er friske og lokale råvarer. Det er Torvehallernes håb, at en række små lokale producenter fra alle landets regioner vil finde vej til Israels Plads hver onsdag, når udendørssæsonen begynder igen i maj næste år.  Torvehalschefen har en liste på over 200 producenter, som skal kontaktes i løbet af vinteren.  mja@berlingske.dk     Fakta: fakta   Længe før Torvehallerne har Israels Plads været et blomstrende handelsmarked.  Allerede i 1889 etableres Grønttorvet på Israels Plads, og det ligger der frem til 1958, hvor Grønttorvet flytter til Valby, hvor det er i dag.  I 1997 formulerer arkitekt Hans Peter Hagens i en artikel i Politiken sin drøm om torvehaller på Israels Plads. Året efter stiftes Københavns Torvelaug med Hans Peter Hagens som primus motor, og lauget har torvehaller på Israels Plads som sit eneste formål.  I år 2000 giver Københavns Kommune sin opbakning til projektet, men betinger sig privat finansiering. I 2002 vedtages et konkret forslag til lokalplanen for området.  I 2008 skulle torvehallerne have åbnet. Men det hele falder på gulvet, da Center Plan, der er investor og driftsherre, går konkurs.  I 2009 indgår Jeudan en aftale med Københavns Kommune om overtagelse af koncessionen, og i september 2011 åbner Torvehallerne.  Kilde: Torvehallerne/ Jeudan.  KØBENHAVNS MARKEDSPLADS.    fakta   Besøgsantal fra september 2012 til september 2013 forventes at overstige 4,7 millioner.  I juni 2013 voksede besøgsantallet med 60.000, svarende til 17,9 pct., i forhold til juni 2012.  De mest besøgte dage er torsdag, fredag og lørdag, hvor besøgsantallet er omkring 17.000 om dagen.  Over 70 ansøgere er på venteliste til at få en stadeplads.  Udskiftningen af stadeholdere er på under otte pct.  Kilde: Torvehallerne.  TORVEHALLERNE EFTER TO ÅR:.  ISRAELS PLADS: Et års fødselsdage er ikke sædvanligvis noget, der rammer City Avisens spalter, men i tilfældet Torvehallerne er sagen lidt anderledes.  For den overdækkede markedsplads har været genstand for mange skriverier gennem årene, og derfor er det også relevant at spørge etårsfødselaren, hvordan går det så? » TorvehallerneKBH blev projekteret og bygget i en samfundsøkonomisk vanskelig tid. Lige som andre dele af samfundet havde detailhandelen det svært. Og vi mærkede nogen skepsis, som også kom til udtryk i forsigtige interne skøn, « siger torvehalschef Niels Lønborg Brandt Han og stadeholderne kan glæde sig over fire millioner besøgende, noget over selv de mest optimistiske forvetninger.  » Vi lagde fra starten en linje med fokus på nærhed, friskhed og tilgængelighed. De stadeholdere, som har fået mulighed for at være en del af TorvehallerneKBH, har bestemt budt forbrugerne på netop nærvær, god faglig betjening samt friske, spændende og unikke varer.  Og ved at samle dem alle på én plads har forbrugerne fået et udbud, som vist sjældent er set magen til i dette land, « siger Niels Lønborg Brandt, der glæder sig til at videreudvikle Torvehallerne.  Foreløbig kan han og alle københavnerne fejre etårsdagen på søndag med musik, showcooking, torvecirkus og gode tilbud.  VIG: Onsdag i næste uge tager foreningen Vig Fremtidens Familieby de første synlige skridt til den nye torvehal på Peterspladsen i Vig.  Området, der lige nu er parkeringsplads mellem Røde Kors-butikken og Restaurant Aladdin, bliver på onsdag indhegnet med et stakit, og så er det slut med at bruge de otte p-pladser.  Børn fra 2. klasse på Vig Skole kommer og maler på stakittet fra kl. 9-12.  Herefter tages pladsen i brug med markeds-og musik-aktiviteter hen over sommeren, blandt andet grøntmarked om lørdagen med mikro-producenter og musik-arrangementer under Vig Festival.  Vig Fremtidens Familieby overtager ejerskabet for p-pladsen fra Odsherred Kommune ved at betale tinglysningen, oplyser Jørgen Preuss fra foreningen, der også har pavillon-byggetilladelsen på plads.  I sensommeren går arbejdet med at ny-anlægge pladsen i gang. Der skrælles asfalt af og lægges ny belægning og støbes fundamenter til den åbne torvehals bærende konstruktion.  Vig Fremtidens Familieby fik i 2015 115.000 kr. til den 400 kvm. store torvehal fra Vig Tuske-og Kræmmermarked.  -Vi har penge til belægningen nu, men vi har ikke nok til selve pavillonen, så den kommer på plads, når vi har samlet ind til det, siger Jørgen Preuss.  Sådan vil det også være i fremtiden, selv om der sker ændringer, for konceptet og præsentationen skal hele tiden finpudses.  Frontfiguren i torvehallens café bliver fremover Trine Køhlert, som sammen med sin samlever Brian Jensen har overtaget forpagtningen af den.  Hun, som ellers driver Kvist &amp; Kvas i Nyker sammen med Viola Mellemstrand (som er Kvist, mens Trine selv er Kvas) vil dermed dagligt være at finde i cafeen, og allerede nu kan man opleve ændringer i måden at gøre tingene på.  Cafeen har således åbent dagligt fra tirsdag til lørdag, til forskel fra sidste år, hvor den uden for sommersæsonen kun holdt åbent fredag og lørdag, når der også var åbent i torvehallens forskellige stader.  Trine og Brian har kastet sig ud i projektet med entusiasme, og det er da heller ikke første gang, de arbejder sammen om noget.  - Vi har kendt hinanden i 30 år, men har tidligere været gift hver for sig, siger Trine denne eftermiddag i torvehallen, hvor vi har sat os ind i det lokale, som cafeens borde og stole for en måneds tid siden er rykket ind i, og hvor der til forskel fra tidligere, hvor de stod ude i forhallen, kan varmes op.  Og godt det samme, for det er blevet koldt ude - og dermed også inde i torvehallen, når man træder ind i den.  - Men skal vi ha' en café uden for sæsonen, så skal det være muligt at varme den op, konstaterer Trine.  Der er blevet sat store ruder i ydermurene til cafeens nye placering, så det tidligere mørke rum, et tidligere kølerum, kan få dagslyset ind.  I løbet af årene har Brian og Trine lavet alle mulige projekter hver for sig, men understøttet hinanden, forklarer hun:  - Hvis jeg er gået i gang med noget, har han hjulpet til - og omvendt.  Hidtil har Morten Pedersen drevet cafeen - og stadeafdelingen i den store hal længere inde bygningen - med hjælp fra ansatte.  - Men han bor til daglig i København, hvor han også driver andre virksomheder, siger Trine.  - Og det er svært at holde drift i vintersæsonen her, hvis der ikke er en, der er her på dagligt basis, og som kan tale med stadeholderne og styre cafeen. En, der står med hånden på kogepladen hele tiden.  Trine Køhlert kender Torvehal Bornholm så godt som nogen, for hun har været med lige siden starten.  - Inden torvehallen åbnede, var Morten forbi Kvist &amp; Kvas og spurgte os, om ikke vi skulle være med, og nærmest inden, vi nåede at svare, havde han sørget for, at vi fik et stade herinde. Derefter kom jeg også hurtigt til at stå for de events og begivenheder, vi laver. Jeg forstod, hvad torvehallen handler om, nemlig at fremvise smagen af Bornholm for både fastboende og turister. Jeg har også et stort netværk, jeg kan trække på, og så har jeg lige fra begyndelsen sparret meget med Morten - også om Kvist &amp; Kvas. Han er god til den slags, siger hun.  I efterårsferien talte de to om, hvor den juleudstilling, Kvist &amp; Kvas traditionelt har lavet i Nyker, skulle være i år.  - Efter at brugsen lukkede i byen, har det ændret flowet af folk, siger hun.  - Der kommer ikke så mange, men vi var blevet tilbudt at lave udstillingen inde i Rønne i det tidligere cykelværksted på hjørnet af Rosengade og Smallegade. Bygningen skal godt nok rives ned til februar, og der er ingen installationer af nogen art, men også Morten syntes, det lød som en god idé.  Det syntes han godt nok kun i tre dage.  - Så ringede han til mig og sagde, at det var en dum idé. For nu havde Kvist &amp; Kvas brugt halvandet år på at rykke kunderne fra Nyker og til torvehallen, og så blev det noget miskmask pludselig at rykke videre ind til Rønne. I stedet fandt vi frem til, at Brian og jeg forpagter cafeen - og laver Kvist &amp; Kvas' juleudstilling her, siger hun.  Dermed oplever man nu, når man kommer ind ude fra gaden, at man træder direkte ind i juleudstillingen til venstre i forhallen, mens cafedisken er blevet rykket lidt tilbage for at give bedre plads - og cafebordene altså står i det opvarmede lokale til højre for indgangsdøren.    Tykke mure   Trine og Brian forpagter kun området frem til den store hal, hvor staderne holder til.  - Men jeg tager mig også af stadeholderne og taler med dem om, hvad der skal ske i 2019, siger Trine.  - Hvem der vil være med, hvilke events, vi skal lave, og så videre. De kan ha' den daglige dialog med mig, som også taler med Morten om, hvad der sker, ligesom jeg afholder stademøder, organiserer vores julemarked den 1. og 2. december og så videre.  Det blev et hårdt knokleri for Trine og Brian, da de fandt ud af, at nu skulle der ske noget med cafeen og hele forhallen for at gøre klar til at holde dagligt åbent op til jul.  - Der ligger tre lejligheder i det tidligere Rønne Slagtehus, som Morten jo også ejer, og den ene stod tilfældigvis tom, siger Trine.  - Så vi besluttede at rykke børn, hunden og selv ind i den, så vi ku' få det hele klart på 14 dage.  Alene at slå hul i murerne, så der kunne komme dagslys ind i det hidtil mørklagte fryserum, var en større opgave end ventet. Det var der godt nok hyret et firma til, men mureren havde vurderet, at det ville tage en dags tid at lave vindueshullerne.  - Men murene er så tykke, at det tog ham to en halv dag, siger Trine.  - De er virkelig godt isoleret, og der var både asfalt, flamingo og mursten i dem.  I det hele taget er det hendes håb, at lokalet vil blive brugt til alt muligt, nu det kan varmes op. For eksempel også til, at firmaer eller andre kan holde møder i det.  - Vi har monteret kroge i loftet, kan stille et langbord op og hænge lamperne over det, siger hun.  - Men folk kan jo også bare komme og arbejde og bruge vores wifi, mens de får sig en god kop kaffe og et stykke kage.  På lidt længere sigt skal der også ansættes en kok til sommersæsonen, som kan præsentere de fødevarer, som kunderne kan købe i staderne, i sin menu. Det vil give en god sammenhængskraft i torvehallen, synes hun.    Mere ombygning   Til januar lukker torvehallen ned igen - men kun, fordi der igen skal endnu en ombygning til i forhold til stadernes organisering og placering. Så 1. februar genåbner i hvert fald cafeen, hvor dens område igen vil indeholde udstilling og salg af Kvist &amp; Kvas' produkter. Og inden for den nærmeste uges tid vil der blive opsat glaspartier med glasdøre i mellem cafeområdet og stadeholdernes afdeling, så der kan lukkes af til staderne, de dage hvor de ikke er bemandet.  Allerede nu finder man ud over Kvist &amp; Kvas i cafeområdet også træarbejder fra Designbutikken Tyge Axel Holm samt diverse produkter fra både Krogsholm Frugt og Small Batch Brewery.  - Vi sælger så for dem via cafeen, siger Trine Køhlert.  Hun er også glad for samarbejdet med Rema 1000 på den anden side af gaden.  - Vi har en god dialog med den nye købmand, Niclas Fuglsang. Vi understøtter hinanden. Og jeg oplever jo, hvordan der for eksempel kommer mænd ind og siger, "min kone er i Rema 1000, så jeg ta'r mig lige en kop kaffe".  Har du også oplevet det modsatte - at en kvinde kommer ind, mens manden går i Rema?  - Nej, faktisk ikke, ler Trine Køhlert.  RY Efter måneders gravearbejde, trafikbøvl og byggerod står Stationstorvet og Torvehallen endelig klar til brug. Forud er gået mange års diskussion om byggeri og forskellige aktiviteter på den tidligere posthusgrund.  Den første torvehandel starter med otte lokale torvehandlere på lørdag d. 2. december.  Derefter vil Torvehallen danne ramme om juleaktiviteter og julehandel.    Fest og musik   Ved indvielsen på lørdag vil der være festtaler og forfriskninger fra Hotel Ry, surprise underholdning og musik arrangeret af Ry City i samarbejde Ry Borgerforening og Visit Skanderborg. Bandet » Fredag « med rødder i Ry spiller, og Omstilling Ry og Dit Frilufts Liv er med til sprede hygge. Det kulturelle program er støttet af kommunens Kulturpulje.  Ideen om Torvehallen er godt et år gammel.  Siden er der blevet arbejdet på finansieringen.  To millioner kroner kom fra Byrådet, og yderligere to millioner kroner kom fra Ry City i samarbejde med Kvickly &amp; Super Brugsen Ry. Derudover har alle handlende i Ry bidraget til realiseringen med en bonkampagne.  I løbet af fire måneder blev der indsamlet boner for over 50 mio. kroner varer indkøbt i byens butikker. Heraf er fire procent øremærket til den nye Torvehal.  -Det er imponerende, at Ry på den måde har bidraget aktivt til et projekt, der er tilpasset de fysiske rammer, handelsmønsteret og borgernes ønsker. Det er også er til glæde for byens mange turister, siger Claus Leick (SF), der er formand for Miljø - og Planudvalget.  De sidste ekstra midler til forskønnelse, leg og bevægelse på pladsen er Ry Borgerforeningen i gang med at indsamle. Man regner med at nå målet 300.000 kr. inden for de nærmeste måneder. CAS.  Det vejlensiske forlystelsesetablissement i Vejles centrum, Torvehallerne, er klar med sit efterårsprogram.  Samtidig er Væksthuset i sommerferien blevet gjort til et mere intimt sted at opholde sig.  Det gælder for såvel stedets konferencegæster og det store publikum til de mange arrangementer.  -Vi har skifte langbordene ud med små, runde og firkantet borde med nye stole med læderbetræk og sofaer i læder.  -Derudover har vi fået syet sorte, lange gardiner, der går fra gulv til loft, så vi bedre kan opdele rummet til mindre rum, fortæller Terje Thesbjerg, direktør i Torvehallerne.  Renoveringen beløber sig til godt en halv million kroner.  -Vi har længe gerne villet gøre Væksthuset mere intimt, og det synes jeg er lykkedes, siger Terje Thesbjerg.    Har samlet støv   Selv om der dagligt bliver gjort rent i Væksthuset, blev det til mange kilo støv, da støvet blev raspet af gulvet.  -Det blev til 261 kilo støv, det er lidt skræmmende, siger Terje Thesbjerg, der nævner, at man også måtte til København for at få syet de mange meter høje gardiner fra gulv til loft.  -Selv om firmaet har det som speciale at indrette og løse umulige opgaver, var vores en af de mere sjældne.  -Og derfor skal indretningen af Væksthuset bruges i firmaets markedsføring, siger Terje Thesbjerg.    Bredt program   Ifølge direktøren er Torvehallerne klar med det måske bredeste underholdningsprogram nogensinde.  -Vi har et meget bredt publikum, fra 25 år og opefter.  -Og skal der være noget for enhver smag, må vi tænke anderledes. Mange af vores gæster benytter også lejligheden til at spise før et arrangement, blandt andet i vores sushirestaurant, understreger Terje Thesbjerg.  Torvehallernes efterårsprogram består blandt andet af navne som Lars Hjortshøj, Monrad og Rislund.  Billy Cross Band og Hit med 80' erne.  I november står Tørfisk og Kandis på scenen.  Hjortshøj klar til at omvende vejlenserne.  Læs side 38.  SDR. VISSING Med fantasi, hårdt arbejde og sans for kvalitet kan man få sat en masse ting i gang. Det er Inge Kunz fra Sdr. Vissing et godt eksempel på. Hun er drivkraften bag Torvehallen, der i forrige uge genåbnede i sin nye skikkelse på Toftegårdsvej i Sdr. Vissing.  Torvehallen, der tidligere lå bag Det Lille Røgeri i Voervadsbro, er stadig en gårdbutik, hvor varerne kommer fra mange forskellige lokale producenter. Men samtidig er det også i endnu højere grad blevet et udstillingslokale for lokale kunstnere og kunsthåndværkere og et sted, hvor der bliver holdt foredrag og møder.  At kombinere ting på nye måder er noget, som Inge Kunz holder meget af. Det er også sådan, at hun kan skabe sig en levevej.  -Min mand Daniel og jeg bor på Klostergården, hvor vi har Galloway-kvæg -men det alene kan vi jo slet ikke leve af, siger Inge Kunz, som derfor ikke blot har gang i Klostergården og Torvehallen, men også Toften Bed &amp; Breakfast i Sdr. Vissing, blomsterbinding og blomstermarker, busudflugter og mange andre ting.  Det kræver hårdt arbejde at få samlet trådene og holde gang i de mange projekter, men nu be flynder effekten at vise sig. Inge Kunz spøger selv med, at hun efterhånden får noget, der ligner en anstændig minimumsløn.  -Nogen synes, at jeg er skør, men jeg synes selv, at det er sjovt, griner hun.  Beboerne i Sdr. Vissing får også noget ud af det. Torvehallen og Toften Bed &amp; Breakfast er indrettet i byens tidligere plejecenter, så i stedet for at tomt plejehjem har Sdr. Vissing nu fået et par driftige virksomheder på stedet.  Sats på turisme Nok så væsentligt tror Inge Kunz på fremtiden: -Vi har mange naturperler her i området og en masse muligheder for oplevelser.  Jeg er overbevist om, at vi kan udvikle turismen, og jeg tror på, at vi kan skabe mange nye arbejdspladser, siger hun.  Læs mere side 4.  VEJLE -Vejles gospelkor Bless The Day markerer sine første 10 år med en stor gospelkoncert i Torvehallerne i Vejle. Det sker lørdag 3.  september sammen med to gæste-kor, nemlig Holstebro Gospelkor og Gospel D ´ Light fra Herning i det fælles projekt Make A Joyful Noise. 120 korsangere forenes på scenen i Torvehallerne ved koncerten, der dirigeres af Ole Jørgensen og akkompagneres af kapelmester, pianist Kristian Enevoldsen med band.    Fik professionel ledelse   Bless The Day blev i sine første leveår ledet med stor entusiasme af Steve Cameron, som i 2009 overlod ledelsen til Søren Raffnsøe og pianist Henrik Silver.  Det professionelle makkerpar satte hurtigt præg på koret og fik det til at vokse i format og kunnen.  Kristian Enevoldsen overtog i 2010 som fast pianist, og han har tilført koret et fint meloidisk, rytmisk bagtæppe.  Bestyrelsen for Bless The Day er enige om, at han har stor betydning for korets lyd, selvforståelse og ambitioner.  Den erfarne gospeldirigent Ole Jørgensen overtog i 2012, da Søren Raffnsøe fik nye udfordringer i Vejles kulturliv.  I tæt makkerskab med Kristian Enevoldsen har han med sin smittende energi og musikalitet løftet koret.    Nu er det Vejles tur   Bless The Day består i dag af 60 korsangere, som øver hver fjortende dag i Nørremarkskirken og af og til i Sct.  Nicolai Kirke.  Make A Joyful Noise er tidligere afviklet i Holstebro og Herning. Lørdag 3. september klokken 16 er det Vejles tur til at høre gospelsang.  Billetsalg i Torvehallerne.  STRUER: -Nu har vi nøglen! Glæden er umulig at skjule, men Jakob Staunstrup har også noget at være glad for.  Sammen med sin far, Bendt Staunstrup, har han købt Torvehallen på Vestergade i Struer.  De to grønthandlere driver i forvejen Holstebro Frugtlager på gartnerivej i Holstebro, og nu rykker de altså også ind i Struer.  De har forhandlet om købet lige siden konkursen i selskabet bag Torvehallen tilbage i begyndelsen af august, og nu kan også Bendt Staunstrup glæde sig over, at forhandlingerne -undskyld udtrykket -har båret frugt.  -Vi satser på at åbne i uge 40.  Men om vi når at blive færdige -det kan jeg ikke love, siger Bendt Staunstrup, som avisen møder i den lukkede butik, hvor han er i færd med oprydningen.    Lokalerne skal friskes op   Støvet hænger i luften, og det ser i det hele taget ud til at være en stor mundfuld.  -Der er mere, som skal laves, end jeg lige regnede med, siger Bendt Staunstrup i en kort pause fra knoklearbejdet med at slæbe tunge plader, kasser og alt muligt andet ud af lokalerne.  Umiddelbart efter konkursen håbede far og søn på en hurtig overtagelse, så de kunne føre driften videre, uden at lukke butikken i længere tid. Men det stod hurtigt klart, at kurator i konkursboet ville have ejendommet vurderet, inden parterne kunne handle.  Nu giver lukningen til gengæld de nye ejere alle muligheder for at lave om på det, der skal laves om.  -Nu står det tomt. Om det så skal tage en eller to uger mere, spiller ikke så stor en rolle, siger Bendt Staunstrup.    Flere ture til Struer   Han er heldigvis ikke alene om oprydningen i lokalerne på Vestergade.  Shevan Omar, som er kurder og kommer fra Syrien, hjælper med at slæbe de tunge plader ud til varebilen inden den næste tur på genbrugspladsen.  -Han har så mange kræfter, den unge mand. Hvor er det godt, han har noget at bruge sin energi til, siger Bendt Staunstrup, mens han medhjælper bakser med at få pladen på plads inde bag i varevognen.  Shevan Omar smiler og finder sig i de gemytlige drillerier: -Jeg taler jo ikke så meget dansk, siger han.  Shevan Omar er i dag chauffør for Holstebro Frugtlager, og han kan også regne med at få opgaver ind og ud af Struer fremover.  -Han kommer til at køre med varer til Struer om morgenen, siger Bendt Staunstrup, som glæder sig over, at Shevan Omar er endt hos lige netop Holstebro Frugtlager.  -Det går rigtig godt. Han er i hvert fald ikke blevet fyret endnu, lyder det skælmsk fra Bent Staunstrup, som fortæller, at Shevan Omar startede med hjælp fra kommunen, men det gik så godt, at familiefirmaet kunne fastansætte ham.  Foreløbig på 20 timer om ugen, men det skal der nok ændres på, når han også skal køre forsyninger til Torvehallen.  -Vi kommer nok til at give ham nogle flere timer, siger Bendt Staunstrup.  Der er flere grunde til, at familien Staunstrup nu rykker ind i Struer.  -Både min far og jeg kender Struer, og vi vil rigtig gerne etablere os i Struer også. Jeg synes, det er en god handelsby, siger Jakob Staunstrup.  Allerede i dag kan man dagligt se bilerne fra Holstebro Frugtlager i Struer, og dem bliver der ikke færre af.  -Vi har i forvejen kunder i byen, og vi har også overtaget nogle af Torvehallens kunder efter konkursen, siger Jakob Staunstrup.  Vi har i forvejen kunder i byen, og vi har også overtaget nogle af Torvehallens kunder efter konkursen.  JAKOB STAUNSTRUP, MEDINDEHAVER, HOLSTEBRO FRUGTLAGER.  Om godt et år kan københavnere købe bl.a. æblemost fra Fejø, jysk hjortekød og bornholmske specialiteter i torvehaller på Israels Plads.   Efter 10 års kamp er økonomien bag torvehallerne endelig faldet på plads. En investor er fundet, og i dag godkender Københavns Borgerrepræsentation projektet.   118 handlende fra hele landet har allerede reserveret en stand på det delvist overdækkede marked, og både en byrumsekspert og Wonderful Copenhagen (WoCo) vurderer, at de kommende torvehaller kan blive en turistattraktion.  Informationschef Mette Dahl-Jensen fortæller, at man hos WoCo længe har været misundelig på Malmø, der har såkaldte saluhaller, hvor man kan købe forskellige specialiteter på et overdækket marked.     Giver liv til byen   »Turister kan lide, at der er lidt af det hele i en storby - og at være i nærheden af mad. Men vi har ikke haft noget som Torvehallerne længe, og derfor tror jeg, at det bliver populært,« siger Mette Dahl-Jensen.   Professor i moderne kultur Martin Zerlang mener, at Torvehallerne kan blive en attraktion i sig selv.  »Modsat de mange nye storcentre i forstæderne giver de liv til byen, da det placeres lige i hjertet af København, og Torvehallerne kan være med til at give liv til hele området Israels Plads. Vi kender i dag torvehallerne fra middelhavskulturen, hvor lignende haller er livlige og farverige steder,« siger Marting Zerlang, der som leder af Center for Urbanitet og Æstetik ved Københavns Universitet har beskæftiget sig med bylivet og byrummet.      Inspiration fra Paris   Han forklarer, at ideen med torvehaller stammer fra 1860'ernes Paris, hvor man opførte Les Halles - eller Hallerne på dansk. Stedet blev hurtigt blev et kulturelt centrum, som inspirerede franske forfattere som Emile Zola (1840-1902), og derfor lever Hallerne videre i den franske litteratur, selv om de i dag er revet ned.   Arkitekt Hans Peter Hagens fra Københavns Torvelaug har arbejdet for at realisere projektet i ni år. Han fortæller, at inspirationen ikke udelukkende er kommet fra Sydeuropa.   »Vi har forsøgt at tage højde for det nordiske klima. Derfor har vi ladet os inspirere at saluhallerne i Sverige, hvor halvdelen af markedet er overdækket,« fortæller Hans Peter Hagens.  Hvem der skal drive hallerne er endnu en hemmelighed, men miljø- og teknikborgmester Klaus Bondam (R) siger til Berlingske Tidende, at det er en person »med hjertet på rette sted«.    morten.vestergaard@jp.dk        Fakta:     Torvehallerne  Hvordan Torvehallerne kommer til at se ud præsenteres på Kulturnatten den 13. oktober i Bygningskultur Danmarks forhal, Borgergade 111.   Læs mere om projektet på  www.hallerne.dk   Torvehallerne skal efter planen stå færdige i slutningen af 2007.  Byggeriet af torvehaller på Israels Plads i København er endt i en bitter konflikt mellem firmaet Centerplan, der skal stå for driften af Torvehallerne, og virksomhedens egne rådgivere.  Ifølge rådgiverne, der bl.a. tæller en af de oprindelige idémænd bag projektet, arkitekt Hans Peter Hagens, er Centerplan reelt i gang med at ændre Torvehallernes koncept fra at være en decideret stadeplads til et supermarked.  Kritikken fremgår af et usædvanligt skarpt brev, som rådgiverne, der også består af bl.a. byggeledere, har sendt til samtlige politikere på Københavns Rådhus. Af brevet fremgår det, at »rådgivergruppen desværre ikke længere kan stå inde for torveprojektets lødighed«.  Konkret påpeger rådgivergruppen, at Centerplan angiveligt selv vil administrere den meste af Torvehallernes personale og dermed også selv stå for salget, der ellers var tænkt lagt i hænderne på de enkelte stadeholdere. Desuden vil Centerplan have en central kasselinje, så kunderne betaler varerne ét sted, og arkitekten er ifølge brevet blevet bedt om at komme med en plan for etablering af et økologisk marked i kælderen under torvehallerne, hvor der skal etableres en underjordisk forbindelse mellem det økologiske marked og metrostationen på Nørreport.  »De underjordiske kælderarealer har længe af Centerplan været forhandlet med kommunen som potentielle ekstra P-pladser, vareindlevering, depoter for stadeholdere m.v., men Centerplans hensigt er at lave et supermarked med direkte adgang til Metro og eksisterende P-kælder. Noget rådgiverne er blevet bedt om at indpasse, og som rådgivergruppen er bekendt med er et ufravigeligt krav fra Centerplans side,« skriver altså Centerplans egne byggerådgivere, der ikke ønsker at uddybe kritikken over for Berlingske Tidende.    Centerplan afviser   Direktør i Centerplan, Christian Melgaard, afviser blankt angrebet fra rådgivergruppen. Han tolker brevet til politikerne som et forsøg på at presse Centerplan i forbindelse med uenighed om betalingen for enkelte ydelser vedrørende projektet.  »Vi har ingen intentioner om at lave supermarked, hverken over eller under jorden - det ville i øvrigt også være i strid med vores aftale med kommunen. Men det er rigtigt, at vi gerne vil tilbyde især de små producenter, at vi står for det praktiske i forbindelse med salget af deres produkter, men det skyldes ene og alene, at en lille fynsk producent af f.eks. ost næppe har ressourcer til at være i København hver dag. Men at kalde det for et supermarked, er noget sludder,« siger Christian Melgaard.  På Københavns Rådhus vil hverken Socialdemokraterne eller teknik- og miljøborgmestrer Klaus Bondam (R) blande sig i striden mellem Centerplan og rådgiverne. Klaus Bondam fastslår dog, at kommunen vil slå bremsen i, hvis byggeplanerne får karakter af et supermarked.  »Etableringen af Torvehallerne på Israels Plads sker i henhold til en koncessionsaftale, og lad mig slå fast, at koncessionsaftalen ikke åbner mulighed for et supermarked,« siger Klaus Bondam, der bakkes op af Socialdemokraternes politiske ordfører, Anne Vang.  jwe@berlingske.dk  VEJLE: Det var ikke en trykfejl, da man for nylig i en annonce for Nicolai Sogn kunne læse, at der juleaften er familiegudstjeneste klokken 11.00 og en almindelig gudstjeneste klokken 15.30 i Torvehallerne på Kirketorvet i Vejle.  -Da vi i menighedsrådet før sommerferien kunne se tegn i sol, måne og stjerne på, at nu var det sikkert, at vi skulle i gang med restaureringen af Sct. Nicolai Kirke, begyndte vi at lægge planer for julen.  Derfor lagde vi hovederne i blød og endte med at banke på hos kroen, vores nabo på Kirketorvet, nemlig Torvehallerne.  Og der var minsandten plads i herberget.  Torvehallerne havde ikke brug for lang betænkningstid.  De åbner gæstfrit dørene juleaften, selvom det normalt er en af deres få lukkedage, fortæller sognepræst Maibrit Pedersen.  Hun nævner, at man er taknemmelig for gæstfriheden.  -Det bliver første og nok sidste gang (hvis tidsplanen for restaureringen holder, red.), at der kommer mellem 400 og 500 til de to julegudstjenester i Torvehallerne, siger Maibrit Pedersen.  Til daglig holder man til i det gamle Sct. Maria, men nonnernes gamle spisesal, hvor der holdes gudstjenester om søndagen og hvor man mødes mødes til foredrag og mindre koncerter, er af en lidt anden størrelse end Sct. Nicolai Kirke.    Glæden ved at mødes   Så vi glæder os meget til juleaftensgudstjenesterne; til at mødes børn, unge og voksne og ønske hinanden glædelig jul. Det er en spændt ventetid lige nu, både fordi det er advent, hvor ikke mindst børnene venter på at det bliver den 24. december, men også fordi vi håber, at denne knap to års ventetid, hvor Sct. Nicolai Kirke er lukket og gennemgår så stor en restaurering og til dels ombygning, vil vise sig at være alle anstrengelserne værd, forklarer Maibrit Pedersen.  Ifølge sognepræsten glæder man sig som altid til sammen at synge " Det kimer nu til julefest" og de andre vidunderlige julesalmer, til at lytte til juleevangeliet om at det unge par, Josef og Maria, fandt en plads i herberget, og at Gud lod sin søn føde her på jord og tændte lys i mørket.  Gudstjenesterne, der finder i Torvehallernes store sal på tredjesalen, ledes af Sct.  Nicolai Kirkes Maibrit Pedersen, mens kirkens organist Erik Kure sidder ved flygelet, og han får assistance af trompet, tværfløjte og korsangere.  HILLERØD: Torvehaller i et kommende Hillerød Storcenter på Møllebrogrunden vil have begrænsede konsekvenser for detailhandlen i almindelighed i bykernen i Hillerød. Men specialbutikker i bykernen risikerer en nedgang på 20-25 procent i omsætningen. Det var svaret fra Cowi i december, da rådgivningsvirksomhedens rapport landede på politikernes bord i Økonomiudvalget.  Rapporten havde kommunen bestilt, for at politikerne bedre kunne vurdere, om de skal sige »ja« eller »nej« til M. Goldschmidt Holdings (MGH) ønske om at bygge 2000 m2 torvehaller efter inspiration fra torvehallerne på Israels Plads i København.  Et ønske som et snævert flertal bestående af K, V, R, og LA i byrådet har meldt ud, at de kan bakke op om.  Cowi har talt ni dagligvarebutikker op i Hillerød, med tilsammen en omsætning på 35 millioner kroner om året. Cowi vurderer, at en syv-ni millioner kroner af den omsætning kommer til at blive flyttet direkte fra specialdagligvarebutikker til torvehallerne.  Cowi skriver dog også, at det ikke er givet, at hele den lokale omsætningsnedgang vil ske i butikkerne i bykernen.  Der er også specialdagligvarebutikker andre steder i Hillerød, og fordeles omsætningsnedgangen på flere butikker, vil den procentvise nedgang være tilsvarende mindre.  MGH har bedt Institut for Centerplanlægning (ICP) kommentere Cowis rapport.  ICP peger på, at der som minimum både findes attraktive slagtere og bagere andre steder i Hillerød, for eksempel Skanse Bageri på Skansevej, Bager Ludvigsen i Frederiksværksgade og slagtermester Peter Avnlund på Kirsebær Allé. Derfor vurderer ICP, at konsekvenserne for specialdagligvarebutikkerne i bykernen bliver mindre end de 20-25 procent.  Frederiksborg Amts Avis har besøgt flere af specialbutikkerne i bykernen for at få et indtryk af, hvordan de ser på torvehallerne.  VIG: Otte kilometer spær og tag-og loftsbrædder er i vinterens løb hvid-malet med frivillige penselstrøg på et værksted i Vig, og nu har de lokale kræfter taget fat på arbejdet med at montere tagkonstruktionen på Vig Torvehal -pavillon-overdækningen af Peterspladsen.  -Vi fik taget hul på arbejdet i weekenden. Nu er vi godt i gang og har fået en fornemmelse af, hvordan det skal gøres, og hvor lang tid, det vil tage, siger Jørgen Preuss fra foreningen Vig -Fremtidens Familieby.  -I weekenden efter påske tager vi fat igen, og dér skulle vi gerne få halvdelen af tagkonstruktionen på plads, siger Jørgen Preuss.  Pinselørdag den 3. juni -et år efter starten på torvehals-byggeriet -er der indvielsesfest, hvor Vig Handelsforening inviterer til stort morgenbord i Vig Hovedgade fra kl. 8.30. Fra kl. 10 vil den nybyggede torvehal blive officielt indviet og taget i brug af handlende med salgsboder. Der vil også være lege-aktiviteter for børnene. Om aften er der fest i torvehallen med fællesspisning og musik og dans.  Den orientalsk inspirerede torvehal skal øverst beklædes med tagpap. Der mangler også at blive malet stolper og bærende limtræsbjælker, og det arbejde indledes én af de nærmeste dage.  -Når vi ikke at male alle tre gang inden indvielsen, sker der nok ikke så meget ved det. Så må vi male færdigt bagefter, siger Jørgen Preuss.  Formålet med torvehallen er, at Vigs lokalbefolkning og resten af Odsherred skal kunne bruge den til forskellige formål som marked for mikro-producenter, danse-arrangementer, kunstudstillinger, kokke-events, teater, aktiviteter leveret af skole, bibliotek, børnehaver og foreninger. Torvehallen skal trække handlende til midtbyen.  - Her i stueplan har vi skabt den afslappede middelhavsstemning med kærlig selvbetjening.  Her kan man se, sanse og bestille, forklarer Paul Teichert, mens han viser rundt i det, der en bid af de kendte Torvehallerne i København.  Han har selv stået for indretningen i den nyåbnede Torvehallen i Nørre Havnegade ved Chr. X's Bro. Her er blandt andet en over 50 år gammel Citroën kassevogn med madservering og en container op ad stenovnen, hvor de italienske specialiteter ligger klar. Flere over 120 år gamle oliventræer pryder lokalet og er hentet hjem fra en dansk leverandør på Sicilien.  Vægudsmykningen er et kapitel for sig selv og er udført af grafitti-talentet Andreas Welin fra Sønderborg.  I restauranten på første sal er blandt andet et stort portræt af Peter Mads Clausen, Danfoss ved siden af højhuset Alsik og med et glas rødvin i hånden.    God pizzakompetence   Ind til kort tid før åbningen stod Paul Teichert med en udfordring. Han skulle bruge en kvalificeret mand til den store stenovn, og selvfølgelig gerne en, der kan trække gode pizzaer ud af ovnen. Og det er da heller ikke hvem som helst, han har fået fingrene i. Alessandro har gennem nogle år arbejdet med pizzaopskrifter for den kendte kok Claus Meyer.  - Jeg bor med min familie i Svendborg nu. Men hvis det hele flasker sig, så flytter jeg gerne til området, siger Alessandro, der stammer fra Torino, men har boet i Danmark siden 1999.    FAKTA   Der er reception i Torvehallen, Nørre Havnegade 28 fredag den 1. juli kl. 12-15.  Ny bog om Torvehallerne beskriver også det gamle København, der havde en stor tradition for torvehandel    TORVEHALLERNE I KØBENHAVN -OG VERDEN RUNDT   Hans Peter Hagens 176 sider. Rigt illustreret Vejledende pris: 300 kroner Er udkommet.  For de behjertede mennesker bag Torvelauget af 1998 er åbningen af Torvehallerne på Israels Plads en forløsning.  Og for arkitekten bag, Hans Peter Hagens, en personlig triumf. Projektet har været en kamp, først imod Københavns Kommune og siden imod en entreprenør, der krakkede i 2008, hvor projektet ellers omsider så ud til at være på skinner. Men nu ligger de to haller der mellem Frederiksborggade og Vendersgade og byder sig til med alskens lækre varer.  Det har taget 14 år at realisere projektet, men i realiteten har hallerne og deres potentielle gastronomiske indebyrd været savnede siden 1958, hvor Københavns Grøntorv flyttede ud af city, efter hen ved 100 år på pladsen. Med torvehaller og stader tilbage på den tidligere så trøstesløse del af Israels Plads er der blevet skabt et nyt attraktivt byrum i København, hvor man føler sig velkommen.  Hans Peter Hagens har lagt de to torvehaller parallelt i pladsens længdeakse, således at der dannes en dejlig rektangulær plads i mellem dem til udendørs stader. De to lige store haller er lette og transparente i udtrykket, båret af stålsøjler og med ovenlys og glasfacader, dertil behagelige at færdes i, selv her i åbningsdagene, hvor man har skullet albue sig frem i menneskemængden. Lyset i hallerne er vidunderligt på en gang klart og svalt med en anelse opadrettet kunstlys som supplement til dagslyset. Glasvæggene kan hejses op og ned, alt efter årstid og vejrlig og skaber en sublim forbindelse mellem inde og ude og en behageligt tempereret oplevelse.  Hans Peter Hagens er angiveligt inspireret af katedralen i Cordoba, Le Mezquita, hvis skov af søjler fortsætter inde fra kirkerummet og ud på pladsen foran. Et greb arkitekten viderefører i København ved at skabe en korrespondance mellem stålsøjlerne i hallerne og rækkerne af nyplantede ahorntræer ude i byrummet omkring de to haller. Og så er han selvfølgelig inspireret af alle de mange pragtfulde torvehaller i Nord-, Syd-og Mellemeuropa, der igennem årtier, ja i nogle tilfælde århundreder, har forsynet borgerne med gode råvarer til madlavningen. I Norden ikke mindst den underjordiske, særdeles livfulde Hötorgshall i det centrale Stockholm og i syden selvfølgelig den pragtfulde Mercat de la Boqueria i Barcelona.  Brolægningen mellem og omkring hallerne består af de gamle brosten fra Israels Plads og en række bordursten, der er gang-og kørestolsvenlige. Og som et citat fra gamle dage er nogle af de oprindelige stadesten med numre på lagt ned i brolægningen.  For enden af hallerne mod Frederiksborggade er på den ene side det smukke gamle toilet-og administrationshus i skønvirke bevaret, og på den anden side åbner en restaurant, forpagtet af Cofoco-dynastiet. Alt i alt et imødekommende, behageligt, enkelt og funktionelt markedsrum, der er, som det skal være: nemlig indbydende. Eneste minus er, at der tydeligvis mangler nok cykelstativer, og så bygherren Jeudans rædselsfulde forsøg på at oversælge stedet med en række hvide stiliserede afbildninger af frugter og champagneglas, der flyder ud i store plamager på glasfacaderne og hindrer synet ind på de delikate herligheder.  Tarveligt! SÅ mange stader og spisesteder og en sådan etnisk mangfoldighed som de udenlandske forbilleder kan Torvehallerne KBH ikke byde på. Endnu. Må det komme. Indenfor er udbuddet en øjenlyst, små og store stader i en enkel arkitektonisk koreografi, lagt efter et grid i gulvet, der skaber den bedst mulige tilgængelighed.  Kød-, fisk, charcuteri, mejeri og oste i den ene hal; frugt, grønt, chokolade, krydderier, brød og kager i den anden. De fleste etablerede forretninger og kæder, man kender fra Gourmetdanmark, men suppleret udenfor med en række stader, hvor regionale varer fra blandt andet Bornholm, Lolland-Falster, Fejø falbydes.  At stadelejen er ( for) høj ses af, at ikke alle stader, hverken indenfor og slet ikke udenfor er lejet ud - og at varernes prisniveau er uden overligger. En enkelt indkøbt prøvemiddag blev for undertegnede overtegnet, og så købte jeg endda ikke vin fra Løgismose eller håndtappet økologisk cognac eller rom fra Barbados. Men det smagte superbt, og selve oplevelsen af at gå rundt i og omkring hallerne er en nydelse, og opfyldelsen af et længe næret savn.  Hans Peter Hagens har skabt de bedst tænkelige rammer for Torvehallerne, måtte de blive brugt og besøgt i mange år fremover.   RY Efter måneders gravearbejde, trafikbøvl og byggerod blev det nye Stationstorv midt i Ry lørdag officielt indviet.  Samtidig blev den markante Torvehal taget i brug.  Begge dele blev markeret med musik, underholdning og festtaler.  Forud er gået mange års diskussion om byggeri og forskellige aktiviteter på den tidligere posthusgrund.  Ideerne til Stationstorvet bygger på input fra et borgermøde og idévikling i en arbejdsgruppe bestående af Ry City, Ry Borgerforening, Ry Højskole, Museum Skanderborg og VisitSkanderborg.  Nye planer med byens centrale plads blev konkretiseret for godt et år siden. Byrådet havde nemlig afsat 2 mio. kroner til bymæssige aktivitetssteder i Ry og Hørning efter krone-til-krone-princippet.  Beløbet blev udløst, da Ry City gav tilsagn om tilsvarende 2 mio. kroner i samarbejde med Kvickly &amp; SuperBrugsen Ry.  Alle handlende i Ry har via en storstilet bonkampagne bidraget til realisering af projektet.  I løbet af fire måneder blev der indsamlet boner for over 50 mio. kroner varer indkøbt i byens butikker. Heraf var fire procent øremærket til den nye Torvehal.  " Det er imponerende, at Ry på den måde har bidraget aktivt til et projekt, der er tilpasset de fysiske rammer, handelsmønsteret og borgernes ønsker. Jeg er glad for, at vi i dialog med de forretningsdrivende kan understøtte trenden med torvehandel med fx lokale råvarer. Det er med til at give mere dynamik og liv i byen.  Ikke mindst når arealet også kan bruges til en variation af leg, bevægelse og kulturelle aktiviteter. Det er også er til glæde for byens mange turister," siger Claus Leick, formand for Miljø-og Planudvalget, i en pressemeddelelse.      -Det plejer at være nogle rigtige hyggelige fester i en afslappende stemning, og sådan forventer jeg da også det bliver i Torvehallerne. Derudover holdes festen jo i et fantastisk lokale og med et køkken i absolut særklasse, siger René Fuhlendorff, der er ophavsmanden til Li-Kontakt.  Han har arrangeret omkring 50 singlefester siden 2002, men det er dog første gang i Vejle.  -Tidligere var det i Skanderborg, men i foråret trængte vi til forandringer, så vi prøvede i Horsens og det blev en stor succes. Det var på Jørgensens Hotel, som jo har samme ejere som Torvehallerne, og på den måde blev der skabt kontakt til Vejle, fortæller han.  Og dermed gøres klar til stor singlefest den 2. oktober.  Der bydes på god mad og dans ved levende musik, og ellers bare hygge og snak i Væktshuset, hvor der er højt til loftet og kort afstand til dansegulvet-Der kræves ikke medlemskab for deltagelse.  Jeg synes, at man tit ser ved singlefester i foreninger, at de samme medlemmer mødes og sidder næsten ved det samme bord hver gang. Til mine fester mødes folk på kryds og tværs og hygger, siger han og forklarer, at mange år som arrangører har givet nogle dejlige oplevelser undervejs.  -Til en fest mødtes et par, som havde været ungdomskærester 40 år tidligere, og til en anden fest mødte et par hinanden. og de blev senere forlovet på scenen ved en senere fest, smiler han.  -Det er vigtigt at få med, at det vigtigste for mig som arrangør er, at gæsterne har det godt. Og jeg har altid en portion ydmyghed med overfor opgaven. Men jeg ved fra tidligere fester, at jeg er god til at skabe en fest, hvor der er en speciel tone. De plejer at virke som en slags stor familiefest, slutter han.  Man kan se mere om festen på www.li-kontakt.dk.  STRUER: Æbler og ærter, kål og salat. Det bugner med grøntsager hos Torvehallen i Vestergade.  Men døren er låst, og et skilt i vinduet fortæller kort og nøgternt hvorfor: Lukket, står der.  -Det ligner dem ikke, siger en af de faste kunder, som går forgæves, da hun vil købe ind i Torvehallen.  -De plejer aldrig at holde lukket. Kun om søndagen.  Og der står ikke, at de er på ferie. Det ser lidt mystisk ud, siger Ruth Poulsen, som fortæller, at hun har handlet i butikken i 40 år.    De er så søde   -Jeg kender dem rigtig godt.  De er så søde, siger Ruth Poulsen.  Og der kommer kunder til, mens vi snakker.  -Hvad er der sket? siger en.  -Det er der vel ingen, der rigtigt ved, siger Grethe Overgaard, som kommer trækkende med sin cykel.  Hun havde også tænkt sig at købe ind i butikken, der blandt andet frister med friske brune skrabe-landæg og tre danske porrer til en tier.    Frygter det værste   Nu frygter Grethe Overgaard det værste.  -Hvor er det trist. Det er en skøn forretning at komme ind i. Det fortjener de ikke.  Så ihærdige og dygtige, siger Grethe Overgaard.  -Er der sket et eller andet? spørger en fjerde kunde, og snart står de i kø for at komme ind i en butik, som ikke holder åbent.  -Hvad sker der lige for vores gartner? -Er de kommet i tanke om at lukke? Det dur da ikke, siger den 6. kunde, der kommer til, mens avisen kigger forbi.  Og så kommer der endelig en, som ved et eller andet.  Det er Signe Bach, som har set advokaten.  -Jeg kom forbi i går klokken halv fire -og da blev der bare lukket. Så stod der en smart fyr og talte i mobil inde i butikken, siger Signe Bach.  Dagen går på hæld, uden at det lykkes at komme i kontakt med indehaverne. Ingen tager telefonen, når avisen ringer til butikken, og hverken telefonbeskeder eller sms'er bliver besvaret. Heller ikke en henvendelse via Facebook giver resultat.  Først dagen efter er der hul igennem til indehaverne.  -Torvehallen er gået konkurs, siger Kirsten Givskov.  -Det kan ske, når der er nogle, der vil have deres penge -og vi ikke har dem, siger Kirsten Givskov, der ejer forretningen i kompagniskab med Hanne Kjærgaard fra Holstebro.    Næsten som en familie   Kirsten Givskov fortæller, at det er en af kreditorerne, der har begæret forretningen konkurs.  -Det har jeg det da dårligt med, siger Kirsten Givskov, som er tydeligt berørt af situationen og har svært ved at tale om det forløb, der har ført til lukningen.  -Vi har jo været der i så mange år, og vi har altid været glade for at være der. Vi kommer jo til at kende kunderne.  Det bliver næsten som en familie... Men sådan er det, og vi kan ikke lave om på det, siger Kirsten Givskov.  Hun bliver rørt til tårer, da hun hører om opbakningen fra kunderne, der gik forgæves dagen før. Og hun vil gerne takke de mange kunder, som er kommet i butikken gennem årene, også efter at en stor kunde som Struer Kommune faldt fra.  -Det bliver desværre sværere og sværere at drive sådan en forretning som vores.  Især når kommunen beslutter at købe frugt og grønt udefra, siger Kirsten Givskov, der husker tilbage til de gode år, da Torvehallen havde kommunale vuggestuer, børnehaver og andre institutioner som kunder.    Pengene er væk   Konkursbegæringen var endnu ikke blevet registreret hos Erhvervsstyrelsen, da avisen talte med Kirsten Givskov.  Men kigger man i de regnskaber, der er indsendt til Erhvervsstyrelsen, står det klart, at Torvehallen ikke har været en god forretning i flere år.  Butikkens samlede gæld rundede en million tilbage i 2015, og i 2016 gik egenkapitalen i minus efter et underskud på 157.372 kroner i det forskudte regnskabsår 2015-2016.  Hvad så nu? -Vi kan kun håbe, der måske er nogle, der kan overtage det -drive forretningen videre, siger Kirsten Givskov, som forklarer, at det mest er grøntsagerne, som har givet underskud, mens blomsterne isoleret set har været en fornuftig forretning.  lokalerne skal tømmes Da Dagbladet kigger forbi butikken torsdag eftermidden dag, er der folk, som er gået i gang med at tømme lokalerne for tonsvis af varer lige fra hvidkål, ærter og æbler til håndbundne buketter.  Nede i kælderen rumsterer advokaten.  Og oppe i butikken er Jakob Staunstrup fra Holstebro Frugtlager i færd med sortere i varerne for at redde, hvad der kan reddes, mens andet skal direkte i containeren.  Den opgave har han fået af konkursboets kurator.  -Jeg skal tømme det hele, så kurator står med en tom bygning, siger Jakob Staunstrup.  Man skal kante sig forbi papkasser i massevis hele vejen ned ad trappen for at få advokaten i tale. Det er Kasper Berg Nielsen, som flytter rundt på paller med og uden varer.  -Vi er ved at rydde ud, forklarer han.  Hvor mange penge manglede der, for at forretningen kunne fortsætte? -Nok til, at de ikke kan betale. Forretningen er insolvent, siger Kasper Berg Nielsen, der kommer fra Advokatfirmaet Poul Schmidt i København.  Er der mulighed for at føre forretningen videre? -På nuværende tidspunkt kan jeg ikke sige noget om det, siger Kasper Berg Nielsen.  RY Parlamentet i Skotland, Spinderihallerne i Vejle, udstillingsbygninger til Nationalmuseet.  Det er nogle af de bygninger, som Jesper Danø, har været med til at skabe.  Siden han forlod arkitektskolen, har han arbejdet for nogle af de største og mest anerkendte arkitektfirmaer herhjemme, Friis &amp; Moltke, 3XNielsen, Exners Tegnestue og Schmidt, Hammer Lassen, men det er som selvstændig med sin egen lille tegnestue, Danø Arkitektur, at han nu har påtaget sig opgaven med at forny centrale dele af hjembyen Ry.  Den gamle posthusgrund og Ry Højskole er begge naboer til den fredede stationsbygning på Klostervej -og begge får i løbet af de kommende måneder og år nyt liv i den lokale arkitekts markante streg.  Posthusgrunden bliver til Stationshaven med en ny torvehal, mens højskolen bliver forvandlet med en ny bygning i facaden ud mod Klostervej, nyt tag og indvendig fornyelse.  Varm glød på stationstorvet Der er tale om to selvstændige projekter, men de vil alligevel få en arkitektonisk sammenhæng -mest synligt, måske i form af den markante trækonstruktion på begge facader, der ud over at give bygningerne udtryk kommer til at fungere som solafskærmning.  Ideen med Torvehallen på postshusgrunden er at den skal bruges til mange forskellige aktiviteter.  -Tanken er at det skal være en multifunktionel hal, der kan bruges til grøntsagsmarkeder, loppetorv, arrangementer, cykelløb -alt hvad der kan skabe liv i en lille by, fortæller Jesper Danø.  Udfordringen har været at pladsen er trang og budgettet begrænset.  Løsningen er blevet en smal bygning langs banelinjen -en slags stilfærdig, fri fortolkning af stationsbygningen -tegnet som et højt rum på en konstruktion af douglas-tømmer med huller i taget til daglys. Den bliver delvist åben, og glasfacaden får skydedøre, der kan åbnes op ud til det øvrige torv.  Når det er mørkt vil bygningen stå oplyst -og med tømmerets varme glød forhåbentlig inspirere til aktivitet og møder -også uden for sommersæsonen, fortæller Jesper Danø, som således håber, at bygningen kan bidrage til at skabe mere liv i midtbyen.  Planerne er i øvrigt at indrette torvet med en blanding af grønne bede, grusfelter, legeområder og parkeringspladser, så det kan bruges til forskellige formål.  -Vi passer selvfølgelig på de træer der allerede er på pladsen, siger arkitekten.    Ry er noget særligt   Selv om Jesper Danø har arbejdet på større projekter, er det alligevel noget helt specielt at være med til at tegne midtbyens fremtid i Ry.  -Jeg oplever, at blive meget mere en del af byen og indgå på en anden måde i bylivet, siger han.  -Det skál altså være godt, dét her.  Der er et vist ansvar -men det er der nu i øvrigt med alle opgaver, siger arkitekten, der oprindelig er fra København, men flyttede til Ry for mere end 20 år siden.  Som ung var han tømrer og rejste meget -blandt andet i USA, Indien, Marokko og Spanien.  Efter arkitektskolen arbejdede han for et firma i Barcelone, hvor han var med til at vinde konkurrencen om Det Skotske Parlament i Edinburgh, en bygning, som siden er blevet ikonisk inden for arkitekturen.  -Det lærte jeg meget af, fortæller Jesper Danø, som også har haft stor glæde af at arbejde sammen med den anerkendte arkitekt Johannes Exner.  Nogle af de læresætninger han har taget med sig er, at det gælder om at gribe og lade sig inspirere af de vanskeligheder, som et projekt byder på, og at usikkerhed kan være grunden til succes.  -Det handler ikke altid om, at skulle fremstå som om man har styr på alting.  Det kan være direkte uproduktivt -også over for andre, siger Jesper Danø.  Når selv små opgaver kan få dygtige arkitekter til at blive nervøse, så er det netop et udtryk for, at de er ordentlige mennesker, dygtige arkitekter og ydmyge over for opgaven, siger Jesper Danø, der i øvrigt ser et stort potentiale hjembyen.  -Ry midtby har så mange muligheder for at være en charmerende by og er det på mange måder også. Hvis man gør det rigtige kan det i endnu højere grad blive en perle, men man skal selvfølgelig også passe på ikke at ødelægge noget, siger Jesper Danø, som en dag kørte forbi den tomme posthusgrund og tænkte » hov, hvorfor gør jeg egentlig ikke selv noget ved det? « Det førte siden til kontakten med blandt andre Ry City og den torvehal, som nu er på vej.  Fortid og fremtid mødes Jesper Danøs andet store projekt i Ry er ombygningen af højskolen. Det udtjente Bakkehus, som ligger centralt i facaden ud mod Klostervej bliver revet ned og erstattet af et helt nyt hus, som bygges sammen med nabo-husene.  -Vi ville gerne forbinde det, så det bliver en samlet bygning, fortæller arkitekten.  Det nye tager sporet fra det gamle op. Materialer og byggestil harmonerer, og i den ene side får en port lov at stå åben. I den anden bliver der indgang og gennemgang af glas.  Højskolen bliver dog mere synlig i bybilledet -blandt andet takket være den nye indgang, træ-konstruktionen udenpå, og en fold i skiffertaget, som både får huset til at hænge sammen med nabohusene, og samtidig giver bygningen et spændende udseende.  Der er brugt egetømmer i husets bærende konstruktion, og ribberne foran huset er også i egetræ, som bliver mere sort og sølvfarvet med tiden.  Samtidig får hele højskolen ud mod Klostervej et tiltrængt nyt tag af naturskiffer.    Atmosfæren er vigtig   Indvendigt kommer der også til at ske meget med højskolen, der blandt andet får nye undervisningslokaler til kunst-, design-og musikundervisning. Store lyse rum med trapper og » svævende « balkoner, store karnapper og bevarede gavlmure forener det moderne og skulpturelle med det hyggelige.  -På den måde får vi både det åbne moderne og det lidt huleagtige. I dag er højskolen lidt af en labyrint. Det ville vi gerne videreføre med mange steder, hvor man kan opholde sig, fortæller Jesper Danø, som glæder sig over opgaven.  -Det har været et meget spændende projekt, som startede med, at der skulle nyt tag på en del af huset. Men når vi nu alligevel skulle til at i gang, skulle vi måske tænke endnu større, fortæller Jesper Danø, som personligt holder mest af at skabe gode rammer for det liv, der leves i hans bygninger.  -Arkitekturen kan jo skabe steder på godt og ondt. Det jeg gerne vil, er at folk trives. Det er ikke nok, at noget ser godt ud. Det er vigtigt, ikke kun at tænke visuelt, men også i atmosfære.  Og så kan jeg godt lide at skabe noget, hvor folk får en oplevelse. Ligegyldighed er det, jeg er mindst glad for, siger Jesper Danø.  Endelig. Efter 14 års kamp åbner Københavns torvehaller på Israels Plads på fredag den 2. september. Selv om selve byggeriet kun har taget halvandet år, har kampen for torvehallerne virket som en evighed for mange københavnere. »Det har overrasket mig, at det skulle tage så lang tid. Der er jo ikke lige frem tale om Nasa-teknologi, men vi har mødt mange skeptikere, som vi har brugt kræfter på at overbevise,« siger Hans Peter Hagens.  Han er arkitekt og idémanden bag torvehallerne, som ligger bare 100 meter fra Nørreport Station.  Tankerne fremførte han i Politiken i 1997. Siden har han brugt tusindvis af timer på projektet. Mange fagfolk og lokale støttede allerede dengang Torvehallerne, og i 1998 var Hans Peter Hagens med til at etablere Københavns Torvelaug, som havde det eneste formål at få opført torvehaller på Israels Plads.  Men i dele af Københavns Kommunes forvaltning mødte projektet modstand.  Siden kom finanskrisen i vejen.  Da politikerne havde sagt god for projektet, gik investoren og driftsherren, Center Plan, i 2008 konkurs.  Først da Jeudan i 2009 gik ind i projektet, kom der skub i planerne.    Ville udvikle byen   »Jeg er meget lykkelig for, at det er lykkedes. Men det viser også, at det kan betale sig at insistere. Jeg glæder mig til at se, hvordan bylivet forandrer sig,« siger Hans Peter Hagens.  Men hvorfor går en investor, som primært bygger boliger og erhvervskontorer, ind i et projekt som Torvehallerne? »Dette ligger i udkanten af, hvad vi normalt beskæftiger os med. Men vi kunne se, at der manglede nogle torvehaller i København, og at der var et forretningsmæssigt grundlag. Og så tager vi meget gerne et ansvar for byens udvikling,« siger Per Wetke Hallgren, som er adm. direktør i Jeudan.  Ejendomsselskabet ejer en del bygninger i området omkring Israels Plads, hvilket har spillet ind i beslutningen om at opføre Torvehallerne.  »Når et byrum i en hovedstad som København bliver udviklet, giver det en værditilvækst for det, der ligger omkring. Det er klart, at vores interesser i området har spillet ind i vores overvejelser.  Men vi tror ikke, at det hele nu bliver meget mere værd på grund af Torvehallerne,« siger Per Wetke Hallgren.  For Hans Peter Hagens og Københavns Torvelaug har det været vigtigt, at Torvehallerne ikke bare bliver et københavnerprojekt.  Det skal tværtimod være stedet for salg af de bedste råvarer og specialiteter fra hele landet.    Skal være for alle   I det hele taget har Torvelauget gjort meget for at undgå den samme skæbne, som overgik Kokkenes Torvehal tilbage i 1980' erne.  Birger Christensens gourmet-forretning i Pistolstræde lukkede efter tre år i 1991, bl. a. fordi målgruppen var for snæver og varerne for dyre.  »Her kommer varer for både gourmetfolket og helt almindelige danskere. Det har været meget vigtigt for os, at Torvehallerne er for alle,« siger Hans Peter Hagens.  På den måde vender Israels Plads også handelsmæssigt tilbage til sit udgangspunkt.  Fra 1889 til 1958 myldrede det dagligt med alskens mennesker på Grønttorvet, som pladsen hed dengang - og stadig kaldes af mange. Det ser man flere steder ved Torvehallerne.  »Vi har fået lov at genanvende den oprindelige granitbrobelægning fra 1889, som har tydelige slidmærker.  I hvert hjørne af de to bygninger er der lagt historiske stadesten, lige som der ligger stadesten rundt om på pladsen.  På den måde er pladsen og Torvehallerne en genoplivning af en gammel, københavnsk tradition,« siger Hans Peter Hagens.  peter.ernstved@jp.dk   Her kommer til at være varer for både gourmetfolket og helt almindelige danskere.  Det har været meget vigtigt for os, at Torvehallerne er for alle.  Hans Peter Hagens, arkitekt og idémand.    Fakta: PROJEKTETS HISTORIE     Torvehallerne år for år   1889: Grønttorvet bliver etableret på pladsen. Hertil kommer oplandets producenter og sælger til både virksomheder og private.  1954: En gruppe gartnere, som er stadeholdere på grønttorvet, stifter andelsforeningen "Københavns Engros Grønttorv".  Formålet er at løse de logistiske problemer, der er ved at drive engrosvirksomheden Grønttorvet i indre by.  1956: Det første spadestik tages til det nye grønttorv i Valby.  1958: Engros grønttorvet åbner i Valby, og det bliver samtidig enden på Grønttorvet i det indre København.  1968: Pladsen omdøbes til Israels Plads i anledning af 25-året for jødeforfølgelsen i Danmark.  1997: Arkitekt Hans Peter Hagens formulerer i en artikel i Politiken sin drøm om torvehaller på Israels Plads.  1998: Københavns Torvelaug af 1998 grundlægges med torvehaller på Israels Plads som eneste formål.  2000: Københavns Bygge-og teknikudvalg støtter arkitekt Hans Peter Hagens forslag.  2002: Forslaget vedtages i lokalplanen.  2006: Arkitekt Hans Peter Hagens projekt bliver sendt i EU-udbud.  2007: Center Plan indgår som investor og driftsherre.  2008: Center Plan går konkurs.  2009: Jeudan indgår aftale med Københavns Kommune om overtagelse af koncessionen.  Drømmen om Torvehallerne på Israels Plads begynder at sygne hen. Folkene bag planerne var forleden til møde med embedsmænd i Københavns Kommune, og selv om de mener, at de kan skaffe forhåndstilsagn om etablering af boder til mere end antallet af stader, så blev tomlerne vendt nedad af konsulenterne fra Datea, der er eksperter i detailhandel. Det betyder, at etableringen fortsat er meget usikker. »Vi lægger nu sagen op til fornyet politisk behandling,« sagde Jon Pape, vicedirektør i Vej &amp; Park, efter mødet.  Datea-konsulenterne, embedsmændene og Torvelauget var for nylig i Stockholm for at se på de tre saluhaller dér. De fungerer og giver overskud, men alligevel mener de danske eksperter ikke, at driften i de danske kan løbe rundt. De mener ikke, at der kan omsættes nok. Folkene bag hallerne er dog ikke overbevist og vil ikke give op. De mener godt, at det med en stadeplads til en leje på mellem ca. 3000 kr. og 12.000 kr. om måneden kan løbe rundt. Der er tale om pladser på mellem 12,5 og 50 kvadratmeter.  Acceptable priser  

 »Vi har så mange, der brænder for sagen. Vores ambition er at samle en fuld stadeliste. Priserne er også meget acceptable. Konsulenterne er kritiske, og det har vi svært ved at forstå. Det er ikke meningen, at det skal være forkromet, og dér tror jeg, at vi har talt forbi hinanden. Vi må tage ved lære af Kokkenes Torvehal,« siger Hans Peter Hagens, arkitekt og en af folkene bag projektet. Kokkenes Torvehal blev skabt i slutningen af 1980'erne og lå i den lange gang lige ved Magasintorvet og Strøget. Realdania Fonden og Den Økologiske Fond har tidligere været inde over projektet, men for at de vil give penge til det, skal der være en vis sikkerhed for, at det ikke går nedenom og hjem i løbet af et par år. Det kommer nemlig til at koste over 50 mio. kr. at skabe de overdækkede arealer og dertil pladser til de udendørs boder. Ideen er et torveområde med alt lige fra specialiteter til almindelige grøntboder.  carl.corneliussen@jp.dk   STRUER: Først gik forretningen konkurs, og butikken lukkede. Så blev hylderne tømt, og kurator gik i gang med at regne på tallene: Hvad skal sådan en lukket butik uden for Struers gågade-system koste? Nu lyder meldingen, at forretningen er solgt.  Køberen er Holstebro Frugtlager, som allerede umiddelbart efter lukningen viste interesse for at overtage forretningen. Det var Jakob Staunstrup, indehaver af Holstebro Frugtlager, som fik til opgave at tømme butikken for alle de primært letfordærvelige varer i dagene efter konkursen. Og nu er der håb om, at Torvehallen åbner igen om få uger.  -Nu ryger de kedelige skilte med ordet lukket på Torvehallen snart ned, lyder det på Torvehallens side på Facebook.  Samme budskab kan man læse på butikkens facade, hvor vinduerne er overplastret med nye skilte med det glade budskab om den snarlige genåbning.    Mangler en underskrift   Helt konkret er Holstebro Frugtlager i færd med at overtage en del af hjørnebygningen på Vestergade, men ikke hele bygningen.  -Vi har købt stuetagen, hvor butikken ligger, og 2.  sal, som er en lejlighed. Men 1. sal er ikke med i handlen.  Det er en ejerlejlighed, siger Jakob Staunstrup. Alle detaljer i handlen er dog ikke på plads endnu.  -Der er ikke skrevet under endnu. De har bekræftet, at de gerne vil sælge til os, og vi har også aftalt en pris, men de mangler at læse detaljerne igennem, siger Jakob Staunstrup, der betragter det som en formalitet.  Jakob Staunstrup fortæller, at der har været " lidt forhandling" om prisen, efter Holstebro Frugtlaget fremsatte et konkret tilbud umiddelbart efter konkursen i begyndelsen af august.  Af samme grund kan han endnu ikke sætte en dato på, præcis hvornår butikken åbner igen, men det skal ifølge Jakob Staunstrup ske hurtigst muligt efter overtagelsen.    Skal friskes op   -Vi regner med at overtage 1.  oktober. Da mener kurator, de kan have papirerne klar til os. Og så går der nok nogle dage med oprydning og istandsættelse, før vi kan tage det i brug, siger Jakob Staunstrup.  Nøglen har køberne ikke fået endnu.  -Den får vi først 1. oktober, men vi håber at få den lidt før. Vi skal have malet lokalerne, og vi vil også have lidt nyt inventar ind, så butikken kan fremstå frisk og opdateret, siger Jakob Staunstrup og oplyser, at Torvehallen vil blive drevet efter samme koncept som Holstebro Frugtlager med et salg af blomster, frugter og grøntsager, der kommer friske og direkte fra leverandørerne.  Flere kunder har udtrykt frygt for, om Torvehallen nogen sinde bliver den samme.  Men Jakob Staunstrup forventer ikke at lave en hel masse om på den måde, butikken hidtil er blevet drevet på. -Vi vil gøre vores bedste, siger Jakob Staunstrup, som er klar over, at Torvehallen har haften høj stjerne hos mange af kunderne.  RANDERS: Den store produktionshal, som i Sporbyen Scandias regi er omdømt til Torvehallen, kan gå hen og blive bygget om til boliger.  -Den er jo bevaringsværdig, så vi kan ikke rive den ned. Og i begyndelsen havde vi nok mere tænkt, at der skulle være streetfood og en masse andet i den, der kunne trække folk til, men nu overvejer vi faktisk at beholde skallen og bygge seniorlejligheder op i en slags kasser indeni. Der skal åbnes op til mere ovenlys, og så skal der vokse høje træer derinde, siger Steen Jørgensen, investor, Sporbyen Scandia.  Det er Laban Arkitekterne fra Silkeborg, der er kommet med tegninger til seniorboligerne.  -Og det er med at være pragmatisk og også tænke økonomisk. Der er jo 16.000-17.000 kvadratmeter i den bygning, så kan der laves lejligheder der, så skal vi da overveje det, siger Steen Jørgensen.    succes flere steder   Han henviser til, at der flere steder i landet er bygget boliger i store produktionshaller med succes.  -Når man så går uden for sin lejlighed, befinder man sig stadig inde i en bygning.  Det er lidt specielt, siger Steen Jørgensen.  Indtil der måske skal bygges om til lejligheder, skal Torvehallen bruges mest muligt.  Snart rykker DR1 ind for at filme et madprogram der, og den har i forgangne weekend været anvendt til et stort privat secondhand-marked.  Og har borgere i øvrigt gode ideer til at bruge hallen, skal de endelig ikke holde sig tilbage, men kontakte Sporbyen Scandia, lyder opfordringen fra Steen Jørgensen.  Mønsk spiritus i løs vægt Noorbohandelen er en specialforretning med rødder i Møn og omegn. Her kan man købe såkaldt åbne spirituosa, det vil sige spiritus i løs vægt fra åbne fade - blandt andet bitter og snaps lavet på urter og rødder fra Ulvshale Skov og Nyord Enge - og det fyldes så på flasker i de ønskede størrelser. Det minder om en gammeldags slikbutik, bare med sprut. Og for voksne.  Her er også gele lavet af mønske bær samt Nyordsennep på hylderne.  Plus et udvalg af italienske olier og eddiker. Hvad Italien har med noget som helst her at gøre, står hen i det uvisse, men så mange mønske specialiteter findes der heller ikke, og Udkantsdanmark skal have lidt ekstra snor, så lad det nu ligge.  Alt godt fra klippeøen Bornholmerbutikken er delikatessen, der giver Krølle-Bølle-patrioter fråderen. Man tror, det er noget med røget sild. Det er det også, men ikke kun. Hvad Møn mangler i delikatesser, har klippeøen tilsyneladende til overflod: Her er pølser, ost, pasta, pesto, honning, kiks, olie, sennep, mel, marmelade, lakrids, kildevand, øl, snaps og gud døde mig også vin - en næsten komplet madpyramide med avec.  Alt sammen fremstillet på Bornholm af lokale råvarer og nu altså til at skaffe i Tjøvenhavn. Så længe de ikke også begynder at sælge souvenirs i kartet uld, skal vi vist være glade.  Etnisk dansk grønt fra Samsø Køber man frugt og grønt fra Vestjylland, får man det aldrig at vide.  Er det grønne til gengæld høstet på en af Danmarks utallige småøer, så skal sælger nok sørge for at blæse ud med det. Det er ekstra fint at komme fra en ø, når man er et æble eller en gulerod. Og nogle øer er lidt finere end andre. Som nu for eksempel Samsø, hvis kartofler er mere kendte end Poul Krebs. I et af Torvehallernes udendørsstader holder grønthandleren Samsø Torv til. Det er ikke her, man køber ind til mangotrifli - til gengæld kan man året rundt få dagfrisk, etnisk dansk frugt og grønt fra Samsø og Tunø i Kattegat.  Til globale tunger Franske guilty pleasures Visse ting er det ikke comme il faut at stoppe i munden i Danmark.  Tænk på hvidt, blødt brød. Foie gras. Måske kan man få lov til at have sine forkætrede guilty pleasures i fred, hvis man skaffer dem i en ægte fransk butik? Dem er der et par stykker af i Torvehallerne. Her finder vi for eksempel den franske bager Brioche Dorée, som blandt andet har croissanter og briocher på hylderne - lavet på hvide gifte som mælk, mel og sukker. Samt masser af smør. Og så er der delikatessen Ma Poule, som blandt andet sælger de franske superkyllinger poulet de Bresse, cassoulet og coq au vin og tørret kød fra korsikanske svin, opfodret på en diæt af kastanjemel - hele herligheden som takeaway - og så også foie gras. Både rå og som terrine.  Nu med eget karrymiks ASA er hindi for håb, og det er tillige navnet på Københavns nye krydderispecialist i Torvehallerne.  Butikken importerer økologiske krydderier og handler fair trade direkte fra producenterne. Det er her, man går hen, hvis man mangler en knivspids Sichuanpeber fra Himalaya eller en teskefuld tibetansk krystalsalt. Krydderierne opbevares i krukker, og så kan man ligesom hos en kaffe-og tehandler få kværnet, blendet og mikset dem på stedet. Finder man frem til et særlig godt karrymiks, kan man få skrevet sin personlige opskrift ned, og så finder butikken den frem, næste gang man kigger forbi.  Åbningsfest i Torvehallerne Torvehallerne fejrer åbningsdagen med forskellige aktiviteter. Blandt andet får showkøkkenet besøg af kokkene Francis Cardenau, der blandt andet står bag Le Sommelier, MASH og Umami, og Gorm Wisweh, der til daglig serverer signaturpizzaer i Magstræde 16 - Spiseri &amp; Enotek. Og så er der musik med Mik Schack, Billy Cross og Ostermann Band.  Tid fr. 2. sep. kl. 10.30-20. Showkøkken kl. 12-18. Musik kl. 14-16.30 Sted Israels Plads, Kbh. K Pris Gratis WWW torvehallernekbh. dk.  ibyen@pol.dk   Med alt fra gåseleverpostej til grillkyllinger slår Metro dørene op til en ny kæde af gigantiske engros-centre for fødevarer i Danmark. Til oktober i år åbner den europæiske dagligvaregigant den første i en kæde af det, man selv kalder torvehaller. Det sker i Kolding, hvor man åbner et 4.500 kvadratmeter center for alt i fødevarer. Når denne afdeling er indkørt er det målet, at den skal have en omsætning på omkring 250 mill. kr. Går det som planlagt med denne afdeling er det hensigten, at Metro vil være landsdækkende. Det skal ske ved, at man hvert år i de kommende to til fire år åbner et nyt Metro Gastro, som bliver kædens navn.  I forvejen driver Metro de to noget større selvbetjenings- grossistlagre i Glostrup og Århus, som sælger et langt bredere sortiment af varer til selvstændige. Metro Gastro bliver store torvehaller med alt i friske varer med stort udbud i fisk, frugt og grønt, kød samt alskens specialiteter og tilbehør til fødevarebranchen. »Man har længe forudsagt, at udespisning vil opleve en betydelig vækst i de kommende år. Vi ser eksempler på, at udviklingen nu er stærkt på vej, og vi føler os overbeviste om, at udespisningen vinder indpas i takt med, at landets økonomi generelt forbedres,« siger administrerende direktør Allan Bruun, Metro. Metro Gastro henvender sig til hele fødevaresektoren, fra pølsevognene og madbutikker til hotellerne og restauranterne. Allan Bruun mener, at Metro Gastro vil være speciel konkurrencedygtig som følge af det store udvalg af varer og priserne, som han mener vil være lavere end hos andre leverandører, fordi kunderne selv skal gøre en del af arbejdet med at finde og hente varerne. Metro har været 20 år i Danmark med sine selvbetjeningsengroslagre, der sælger for op i mod 1,5 mia. kr.  HILLERØD: Socialdemokraterne i Hillerød stemte sammen med SF, DF og Fælleslisten i går imod torvehalsprojektet.  Partiet glæder sig nu over, at sagen skal for byrådet, hvor offentligheden kan følge den politiske debat.  -Sagen om Møllebro er vigtig for os, og mange af borgerne er optagede af sagen.  Derfor skal den ikke afgøres på et møde bag lukkede døre, siger Louise Colding (S).  Det er blandt andre socialdemokraterne, der har foreslået, at sagen skulle i byrådet, oplyser Socialdemokraterne.  -Der har i Hillerød Byråd været enighed i årevis om, at det nye center primært skulle indeholde store butikker, og kun få små »gågade« -butikker.  Vi har også i årevis været enige om, at centeret skal være uden dagligvarer.  Torvehaller handler med dagligvarer, og nu vil et lille flertal indføre både dagligvarer og små butikker, siger Louise Colding (S).  Socialdemokraterne er ikke imod et center.  -Vores ambitioner har altid været at udvikle Hillerød som Nordsjællands handelscentrum. Det skal vi gøre på en måde, der styrker hele handlen, og er til gavn for alle. De grundlæggende planer for centeret har noget nyt at tilføje vores by, og man bør tænke sig meget grundigt om, inden man stemmer i byrådssalen salen på onsdag, siger Louise Colding.  I fredags slog møbelproducenten Fredericia Furniture dørene op for en butik ved Nørrevold i København.  Over for Torvehallerne i Frederiksborggade har den jyske møbelproducent åbnet sin egen butik, hvor man kan gå lige ind fra gaden og købe træstole af Børge Mogensen og sofaer af GamFratesi.  »Det handler kort sagt om synlighed«, fortæller Thomas Graversen, der er administrerende direktør i Fredericia Furniture.  »Vi har haft showroom i Sankt Annæ Passage i mere end tyve år, men det sted, der rykker allermest i København lige nu, er området ved Israels Plads. Så der skal vi selvfølgelig også være«. Det er takket være Torvehallerne, der åbnede i efteråret i 2011, at Israels Plads og Frederiksborggade er inde i en revival, fortæller Thomas Graversen.  80.000 mennesker besøger hver uge fødevaremarkedet tæt på Nørreport Station, og ved at lægge sig direkte over for Torvehallerne håber Fredericia Furniture at kunne lokke flere kunder ind i sit møbelunivers.    Flagship-stores hitter   I løbet af de seneste par år har flere og flere designvirksomheder åbnet deres egne såkaldte flagship-stores i de danske storbyer. I Aarhus har Kähler i flere år haft sine butikker i M. P. Bruunsgade, mens designvirksomheden Montana har haft butik i det indre København i mange år, hvilket er blevet fulgt op af Vipp, Le Creuset, Norman Copenhagen og Marimekko, der alle har åbnet forretninger.  I London har den danske møbelproducent Fritz Hansen for nylig åbnet forretning, men virksomheden har ingen planer om at åbne en butik i København, fortæller Christoffer Back, der er marketingdirektør hos Fritz Hansen.  »Vi skal ikke til at konkurrere med de erfarne forhandlere. Men det handler om at være der, hvor vores kunder er.  Og de er også på nettet. Nogle køber deres møbler direkte af os, men de fleste går ud og finder tingene hos en forhandler.  Ved at være på nettet sikrer vi os bare, at vi er på alle platforme«. Man skal ikke forvente, at I åbner en butik i Danmark som den, I har i London? »Den butik, vi driver i London, er sammen med en partner, så vi kombinerer deres styrke inden for butikshandel og vores styrke på produkterne. Hvis vi skulle åbne i Danmark, ville det blive ud fra samme model, for vi vil ikke stå alene med en butik«. Ifølge Thomas Graversen fra Fredericia Furniture er ideen ikke at gå uden om de traditionelle møbelhandlere.  Tværtimod.  »Vi skal ikke have en stor omsætning i butikken i Frederiksborggade, men inden for et år skal vi kunne se, at den samlede omsætning af vores varer stiger i Københavnsområdet. Det skal være sådan, at folk kommer forbi vores butik og så går videre til en møbelhandler, hvor de køber sofaen«. I brancheorganisationen Danske Møbelhandlere ser direktør Luisa Gorgone de mange flagship-stores som en naturlig udvikling. Men hun er ikke i tvivl om, at nogle møbelhandlere er bekymrede.  »Vi har jo set flagship-stores i tøjbranchen i mange år og en livlig nethandel, så det er ikke så mærkeligt, at det også begynder at optræde i møbelbranchen«, siger hun.  »Samlet kan det være med til at løfte brandværdien, og jeg kan godt forstå, at leverandørerne åbner deres egne steder.  Men der er sikkert nogle møbelhandlere, som frygter, at der nu er endnu en spiller på markedet, som de skal konkurrere med. Så egentlig ville jeg ønske, at møbelproducenterne havde ventet nogle år, til vi var igennem den økonomiske krise, men de er selvfølgelig også pressede og bliver nødt til at handle«, siger Luisa Gorgone.  lars.hedebo@pol.dk   TORVEHALLERNE: Affald, der normalt ville blive sendt til forbrænding, vil Torvehallerne nu anvende lokalt som kompost til dyrkning og begrønning.  Sammen med den grønne socialøkonomiske virksomhed Kompostbudene indgår seks af Torvehallernes stadeholdere i et samarbejde om at indsamle deres grønne affald til kompost.    Kaffegrums og frugtrester   Kompostbudene har udvalgt stadeholderne efter virksomheder, der producerer affald som kaffegrums, te og rester fra frugt, grønsager og planter.  Det er affald, der egner sig godt til kompostering og bringer vigtige næringsstoffer som nitrogen, karbon og fosfor tilbage til det grønne kredsløb.  Tre gange om ugen cykler Kompostbudene forbi og sørger for, at affaldet kommer i kompostbeholderen. De servicerer komposten, så den er uden lugt eller andre gener.  Resultatet bliver lokalt næringsrigt kompostmuld, som besøgende kan hente en pose af til Torvehallernes årlige Altankassedag til foråret.  » Det er et testforløb, som løber fra nu af til engang i april næste år. I første omgang vil det kun være enkelte stadeholdere, der er med i projektet, men vi arbejder på en større og mere permanent løsning for vores 70 stadeholderne, « siger Niels Lønborg Brandt, konceptdirektør for Torvehallerne, som fortæller, at de udvalgte stadeholdere er lykkelige for at være med i testforløbet, fordi det giver god mening for dem.  Et særligt siddemøbel Til projektet har Kompostbudene sammen med udsatte borgere fra det sociale værksted Grundlæggerne på Aktivitetscenter Sundholm på Amager udviklet en særlig form for komposteringsmøbel til Torvehallerne.  Møblet fungerer også som et siddemøbel og står ved hjørnet af Frederiksborggade og Rømersgade.  Her kan man sidde og nyde en kop kaffe i solen, mens kaffegrums og juicerester formulder under en.  » Det er et bæredygtigt projekt, både socialt og økologisk.  Vi har fået Aktivitetscenter Sundholm til at lave nogle flotte kompostbeholdere, og så uddanner vi en social udsat borger, der hjælper Torvehallerne af med deres grønne affald, som senere bliver til kompost, der kan bruges til noget gavnligt, « siger Jann Kuusisaari, medstifter af Kompostbudene.  I første omgang vil det kun være enkelte stadeholdere, der er med i projektet, men vi arbejder på en større og mere permanent løsning for vores 70 stadeholderne.  NIELS LØNBORG BRANDT, konceptdirektør for Torvehallerne.    Fakta     KOMPOSTBUDENE    Den socialøkonomiske virksomhed Kompostbudene hjælper virksomheder, børnehaver, skoler og boligforeninger med at sortere deres grønne affald, kompostere det og bruge det til blandt andet skolehaver, byhaver, grønne gårde og højbede i byen  Kompostbudene uddanner udsatte borgere som bude i samarbejde med lokale beskæftigelsesorganisationer som Aktivitetcenter Sundholm, Settlementet, Weshelter og Mændenes Hjem og cykler ud og hjælper med at vedligeholde komposter omkring i København Kilde: Kompostbudene.  THORSMINDE: I dag lørdag den 13. juli er der for første gang åbent i »Torvehallerne« på vesthavnen i Thorsminde, hvor der bliver masser af boder.  »Der er en række indendørs stande, og alle er lejet ud,« fortæller Else Paabøl, som ejer bygningen og står bag torvehallerne.  Den ene hal er fortrinsvis med fødevarer -årets afgrøder som jordbær, kartofler, gulerødder og krydderurter.  Desuden bliver der boder med honning, krabbekløer, spegepølser, oste og forskellige vine og delikatesser. Endelig blive der boder med køkkengrej og porcelæn.  Der er sand på gulvet i den tidligere fabrik, og der er caféborde samt bar og udskænkning.  Den anden hal er fyldt med antikviteter, brugskunst og silketekstiler og andre varer.  Fra hallerne er der udsigt over fiskerihavnen, og i anledning af åbningsdagen er der banjo-og harmonikamusik.  Planen er, at der skal være torvehaller hver onsdag, fredag og lørdag de kommende tre uger.  I det hele taget er der masser af markeder i sommerlandet den næste måneds tid.    Masser af markeder   Hver søndag er der marked i Fjand, hvor der traditionelt er masser af boder, og her er der ingen betaling for de handlende.  Det er især fejlindkøb, oprydning fra pulterkamre og enkelte gamle, fine ting, som bliver solgt på markedet.  Tilsvarende er der hver torsdag et marked i Sdr. Nissum, hvor der også er masser af boder, hvor det især er lokale men også enkelte udefra, som sælger både nye og brugte ting. Der bliver typisk også solgt grøntsager ved markedet i Sdr. Nissum.  I Husby er der sommerfest på fredag den 19. juli, og det plejer at samle masser af kræmmere, som sælger alt fra krydderier og træsko til gammelt og skrammel. Der plejer at være stor tilstrømning til sommerfesten i Husby, hvor der er servering, og som slutter med grisefest om aftenen.  MORS/ THY: Længe nærede ønsker at præsentere københavnerne for det kulinariske Thy og Mors er rykket tættere på. I aftes orienterede Thys turistchef Ole Riis medlemmerne af Regional Madkultur Thy-Mors om, hvordan det går med at få en stand i Torvehallerne på Israels Plads tæt ved Nørreport.  Det foregik ved et møde på Østerild Kro.  -Thy Turistbureau er klar til at rykke ind i Torvehallerne, så snart der er en ledig plads, og det bliver sammen med Regional Madkultur. Vi har fået at vide, at vi står højt på ventelisten, men det er tillige et krav, at den ledige stand skal være inden for den kategori, som vi ønsker at præsentere, nemlig ikke ferske fødevarer, siger Ole Riis.    Nu har vi pengene   Han ser satsningen som det foreløbigt sidste led i en tretrinsraket, som startede med, at Thy Turistbureau lejede 1500 kvadratmeter på Strøget i en måned i 2012 til præsentation af egn, turisme, energi, kultur og specialiteter.  Herefter fulgte sidste års fremstød for Thy og Mors på Rådhuspladsen, som turistbureauet dog ikke var direkte involveret i.  -Ved sidstnævnte lejlighed besluttede vi, at vi ville ind i Torvehallerne, når det blev muligt, og når vi havde fået skrabt penge sammen. Det har vi nu. Selvfølgelig er det en dyr husleje, men vi regner også med at kunne skabe en god, permanent forretning, fordi vi har de kvalitetsprodukter, som kræsne kunder efterspørger, siger turistchefen.    Brænderi på spring   Han tilføjer, at Thy er alene om denne plan. Morsø Turistbureau var ikke interesseret i at gå ind i denne satsning.  Det er til gengæld nogle af Regional Madkultur Thy-Mors' medlemmer på øen. Ole Mark, indehaver af Brænderiet Limfjorden i Sillerslev, kan næsten ikke vente, til han får sine snapse, whiskyer og andre destillerede produkter på hylderne i det københavnske madtempel.  -Torvehallerne passer perfekt til mine produkter, og den type butik, som vi vil komme med, vil hallerne gerne have ind. Når vi bliver etableret, vil jeg kunne sende en palle ad gangen med hele mit produktsortiment i stedet for som nu, hvor vi sender en kasse ad gangen til København, hvilket dårligt nok kan svare sig, siger Ole Mark.  » Når vi bliver etableret, vil jeg kunne sende en palle ad gangen med hele mit produktsortiment OLE MARK, Brænderiet Limfjorden.  OMTALE Arkitekt Hans Peter Hagens er manden, vi kan takke for, at København efter 14 års urimelige forsinkelser fik Torvehallerne i 2011.  Nu har han samlet al sin viden om alverdens markeder i en pragtfuldt illustreret bog, der samtidig er en detaljeret redegørelse for opførelsen af de to store bygninger på Israels Plads ved Nørreport, der hver uge har over 100.000 besøgende.  Hagens går grundigt til værks, både historisk og geografisk.  Levende fortæller han om alt fra antikkens romerske macellae til fiskerkonerne på Gammel Strand og Grønttorvet, der indtil 1958 lå på det sted, hvor Torvehallerne nu tilbyder kulinariske oplevelser til at tage med hjem eller nyde på stedet.  Det startede med en vision om at give København sit torvehandelsliv tilbage, og endte med tilblivelsen af hovedstadens kulinariske knudepunkt.  En øde benzintank, nogle få grønthandlere med deres boder, parkeringspladser og natlig kriminalitet - det var hvad Israels Plads havde at byde på i 1997, da Hagens for første gang formulerede sin vision om Københavns Torvehaller i en artikel Politiken.  14 år og mange forhindringer senere kunne københavnerne endelig indtage byens nye madpalads. Undervejs havde det ukuelige Københavns Torvelaug af 1998 med Hans Peter Hagens i spidsen måtte kæmpe for Torvehalsprojektet og mod forhindringer, der talte alt lige fra kommunale planer om en busterminal, et bibliotek, forvrøvlede og kostbare konsulentrapporter, der forudså en økonomisk fiasko -og byggematadoren Carsten Leveaus tvivlsomme Centerplan, der gik konkurs, da finanskrisen ramte. Først da ejendomsselskabet Jeudan tog fat, skete der noget, og for dem er det blevet en sund forretning at bygge og administrere hallerne.  Bogen inviterer med ind i arkitekturens værksted og viser de mangfoldige inspirationskilder fra Venedig, over Havanna, til Beijing og Bergen.  Ideen opstod i en tid, hvor madkultur kom i fokus, og i dag har Torvehallerne etableret sig som københavnernes foretrukne madmarked med fem millioner besøgende årligt, stadeholdere står på venteliste for at komme ind. De kritiske røster er forstummet og forhindringerne fra kortsynede embedsmænd og fladpandede politikere blevet overvundet. Torvehallerne i København kan nu indskrive sig i historien om torvehaller verden over -som samlingssted for mennesker og med madkulturen i centrum.  Torvehallerne - i København og verden rundt er en bog for både mad-, kultur-og arkitekturinteresserede læsere, men også for alle dem, der har fulgt kampen om Torvehallernes tilblivelse og som nu vil med bag kulisserne og have Hans Peter Hagens' version. I sin epilog re-flekterer forfatteren over, om udviklingen i Danmark med de tiltagende funktionsløse landdistrikter kan vendes via genrejsning af torvehandlen i provinsbyerne.  Flot bog, lige til kaffebordet og som gave. Hans Peter Hagens fortjener en guldmedalje for sin energiske kamp, der har gjort København til et centrum for folkeliv, foretagsomhed og fine fødevarer.  STRUER: Æbler og ærter, kål og salat. Det bugner med grøntsager hos Torvehallen i Vestergade.  Men døren er låst, og et skilt i vinduet fortæller kort og nøgternt hvorfor: Lukket, står der.  -Det ligner dem ikke, siger en af de faste kunder, som går forgæves, da hun vil købe ind i Torvehallen.  -De plejer aldrig at holde lukket. Kun om søndagen.  Og der står ikke, at de er på ferie. Det ser lidt mystisk ud, siger Ruth Poulsen, som fortæller, at hun har handlet i butikken i 40 år.    De er så søde   -Jeg kender dem rigtig godt.  De er så søde, siger Ruth Poulsen.  Og der kommer kunder til, mens vi snakker.  -Hvad er der sket? siger en.  -Det er der vel ingen, der rigtigt ved, siger Grethe Overgaard, som kommer trækkende med sin cykel.  Hun havde også tænkt sig at købe ind i butikken, der blandt andet frister med friske brune skrabe-landæg og tre danske porrer til en tier.    Frygter det værste   Nu frygter Grethe Overgaard det værste.  -Hvor er det trist. Det er en skøn forretning at komme ind i. Det fortjener de ikke.  Så ihærdige og dygtige, siger Grethe Overgaard.  -Er der sket et eller andet? spørger en fjerde kunde, og snart står de i kø for at komme ind i en butik, som ikke holder åbent.  -Hvad sker der lige for vores gartner? -Er de kommet i tanke om at lukke? Det dur da ikke, siger den 6. kunde, der kommer til, mens avisen kigger forbi.  Og så kommer der endelig en, som ved et eller andet.  Det er Signe Bach, som har set advokaten.  -Jeg kom forbi i går klokken halv fire -og da blev der bare lukket. Så stod der en smart fyr og talte i mobil inde i butikken, siger Signe Bach.  Dagen går på hæld, uden at det lykkes at komme i kontakt med indehaverne. Ingen tager telefonen, når avisen ringer til butikken, og hverken telefonbeskeder eller sms'er bliver besvaret. Heller ikke en henvendelse via Facebook giver resultat.  Først dagen efter er der hul igennem til indehaverne.  -Torvehallen er gået konkurs, siger Kirsten Givskov.  -Det kan ske, når der er nogle, der vil have deres penge -og vi ikke har dem, siger Kirsten Givskov, der ejer forretningen i kompagniskab med Hanne Kjærgaard fra Holstebro.    Næsten som en familie   Kirsten Givskov fortæller, at det er en af kreditorerne, der har begæret forretningen konkurs.  -Det har jeg det da dårligt med, siger Kirsten Givskov, som er tydeligt berørt af situationen og har svært ved at tale om det forløb, der har ført til lukningen.  -Vi har jo været der i så mange år, og vi har altid været glade for at være der. Vi kommer jo til at kende kunderne.  Det bliver næsten som en familie... Men sådan er det, og vi kan ikke lave om på det, siger Kirsten Givskov.  Hun bliver rørt til tårer, da hun hører om opbakningen fra kunderne, der gik forgæves dagen før. Og hun vil gerne takke de mange kunder, som er kommet i butikken gennem årene, også efter at en stor kunde som Struer Kommune faldt fra.  -Det bliver desværre sværere og sværere at drive sådan en forretning som vores.  Især når kommunen beslutter at købe frugt og grønt udefra, siger Kirsten Givskov, der husker tilbage til de gode år, da Torvehallen havde kommunale vuggestuer, børnehaver og andre institutioner som kunder.    Pengene er væk   Konkursbegæringen var endnu ikke blevet registreret hos Erhvervsstyrelsen, da avisen talte med Kirsten Givskov.  Men kigger man i de regnskaber, der er indsendt til Erhvervsstyrelsen, står det klart, at Torvehallen ikke har været en god forretning i flere år.  Butikkens samlede gæld rundede en million tilbage i 2015, og i 2016 gik egenkapitalen i minus efter et underskud på 157.372 kroner i det forskudte regnskabsår 2015-2016.  Hvad så nu? -Vi kan kun håbe, der måske er nogle, der kan overtage det -drive forretningen videre, siger Kirsten Givskov, som forklarer, at det mest er grøntsagerne, som har givet underskud, mens blomsterne isoleret set har været en fornuftig forretning.  lokalerne skal tømmes Da Dagbladet kigger forbi butikken torsdag eftermidden dag, er der folk, som er gået i gang med at tømme lokalerne for tonsvis af varer lige fra hvidkål, ærter og æbler til håndbundne buketter.  Nede i kælderen rumsterer advokaten.  Og oppe i butikken er Jakob Staunstrup fra Holstebro Frugtlager i færd med sortere i varerne for at redde, hvad der kan reddes, mens andet skal direkte i containeren.  Den opgave har han fået af konkursboets kurator.  -Jeg skal tømme det hele, så kurator står med en tom bygning, siger Jakob Staunstrup.  Man skal kante sig forbi papkasser i massevis hele vejen ned ad trappen for at få advokaten i tale. Det er Kasper Berg Nielsen, som flytter rundt på paller med og uden varer.  -Vi er ved at rydde ud, forklarer han.  Hvor mange penge manglede der, for at forretningen kunne fortsætte? -Nok til, at de ikke kan betale. Forretningen er insolvent, siger Kasper Berg Nielsen, der kommer fra Advokatfirmaet Poul Schmidt i København.  Er der mulighed for at føre forretningen videre? -På nuværende tidspunkt kan jeg ikke sige noget om det, siger Kasper Berg Nielsen.  I går var en »nervedag« i Niels Lønborg Brandts liv. Sådan formulerer han det selv, da han står midt i kaosset på Israels Plads.  Boderne i Torvehallerne KBH er stadig ved at blive sat op, fyldt med varer, tilsluttet strømmen og godkendt af fødevaremyndighederne.  Lydbilledet er præget af boremaskiner, ikke af handlende, selvom de første handlende kommer strømmende mod indgangene - radioavisen har annonceret åbningen en dag for tidigt, og medarbejdere fra Jeudan må afvise folk i døren og bede dem komme igen dagen efter.  Midt i det hele står torvehalschef Niels Lønborg Brandt med fire timers søvn i kroppen, stadeholdere der hiver i ham fra alle sider og en journalist fra Berlingske Business på slæb.  Han er positiv og optimistisk.  Her dagen efter, i dag, kulminerer det så: halvandet års arbejdsliv frem mod åbningen af det, der skal være en samling af kvalitetsmadvarer for københavnere med almindelige pengepunge. Niels Lønborg Brandt tænkte: »Der står Niels Lønborg Brandt på den dér opgave,« da han så jobbet med at skabe torvehallerne opslået ved ejendomsudlejningsfirmaet Jeudan. At Jeudan også mente, hans navn stod på, kan kædes sammen med hans to passioner: madlavning og skisport.  Dedikeret til ekstremsport Madlavningen først, for den passion var den første, der opstod i et barndomshjem, hvor mor herskede i køkkenet, hvor fransk og italiensk madlavning var hverdag, før resten af Danmark rigtig havde taget det til sig, og hvor man kunne bruge fire timer på at spise mad, det havde taget to dage at tilberede. Nøgleordet var kvalitet.  Arbejdslivet startede til gengæld langt væk fra maden. Han blev udlært i Sallings boligvarehus, og han tog skiftevis merkonomkurser og arbejde som sælger. Eller købmand, som han siger.  Skiftet kom i begyndelsen af 1990erne.  Han rykkede til Schweiz og lod skisporten tage over. Den ekstreme slags, vel at mærke; off-piste, isklatring, bjergbestigning. På hans CV står der fra 1992 til 1998: »I dette tidsrum dedikerede jeg det meste af mit liv til ekstremsport«, og han troede, han skulle være bjergfører. Det var, indtil han fik familie. For i de schweiziske bjergbyer kom hans kone Simone til, det samme gjorde to sønner, og da Niels Lønborg Brandt flyttede hjem til Danmark med familien efter mange år i Schweiz, var han ikke bjergfører, men havde i stedet arbejdet de seneste syv år i den schweiziske supermarkedskæde Manor. Først som deltidsmedarbejder.  Så som souschef. Til sidst som butikschef.  I Schweiz havde han oplevet madkulturerne smelte sammen, og hvad der begyndte med ekstremsport, udviklede sig til lederuddannelse, lederjob og erfaring med detailbranchen.  Det er de ting, han nu er ved at kombinere på Israels Plads.    Ikke hård forretningsmand   business. dk/ navne B NAVNLIGT. Find flere danske og internationale erhvervsprofiler på business. dk/ navne.  Ø læs mere / 14 Det har selvfølgelig en pris. Det er ikke meget, Niels Lønborg Brandt har set sin familie på det seneste. Eller meget sommerferie han har holdt. Det sidste gør heller ikke så meget, for alle fem uger bliver altid holdt om vinteren, i Schweiz, på ski.  Men lige nu er der længe til, for efter kapløbet med tiden for at blive færdige til åbningen kommer kapløbet med verdensøkonomien, for at torvehallerne skal blive en succes. Et ansvar, der ligger dels på Niels Lønborg Brandt, dels på stadeholderne.  Det kan godt være, at truslen om en ny økonomisk krise hænger som en truende sky lige nu, og det kan godt være, den hænger over detailbranchen i særdeleshed, men den holder sig - retfærdigt eller ej - uden for Torvehallerne.  Her er stemningen præget af optimisme frem til åbningen i dag. En optimisme, der i høj grad er Niels Lønborg Brandts, lyder det, når man snakker med stadeholderne i Københavns kommende torvemarked.  »Han er en meget positiv og entusiatisk person,« lyder det fra boden Ma Poule, hvor Edouard Cazazian fra i dag sælger franske specialiteter. Han er flyttet fra det berømte Borough Market i London til Torvehallerne i København efter at have mødt Niels Lønborg Brandt. Og, tilføjer han, efter at have mødt sin danske kæreste.  Han kan tydeligt mærke forskel på ejeren på markedet i London og ejeren på markedet i København: »Jeg vil ikke sige, at Niels ikke er en forretningsmand.  Men han er ikke hård på samme måde. Han er mere samarbejdende og optimistisk,« siger Edouard Cazazian.  I en anden bod, chokoladeboden A XOCO, fortæller man også om en positiv torvehalschef.  Han har tid til at komme forbi og høre, hvordan det går, til at motivere, til at fortælle stolt, at han for første gang i lang tid har fået hele fire timers søvn i nat, til at dele ud af optimismen.  »Vi tror på, at det her er det bedste projekt, for det synes Niels, det er,« siger butikschefen Louise Brøchner og tilføjer: »Men lige nu kan man mærke, at han har lidt premierenerver.«  runl@berlingske.dk     Fakta: blå bog H Niels Lønborg Brandt   Alder: 44 år.  Uddannelse: Intern lederuddannelse fra den schweiziske supermarkedskæde Manor ( 2002).  Karriere: Torvehalschef i Jeudan ( fra 2010).  Direktør for Løgismose Vin ( 2006-2010). Tidligere medarbejder, souschef og butikschef i den schweiziske supermarkedskæde Manor ( 1999-2006). Før det arbejde som sælger i Danmark og i hotel-og restaurationsbranchen i Schweiz for at tjene penge til at dyrke ekstremsport.  Familie: Bor i Helsinge med sin schweiziske kone og deres to børn.  Privat: Fritiden går med de to store passioner madlavning og skiløb.  TORVEHALLER Onsdag blev alligevel ikke dagen, hvor der kom en afklaring af, om et kommende Hillerød Storcenter på Møllebrogrunden mellem Roskildevej og Herredesvejen må inkludere 2000 kvadratmeter torvehaller til salg af for eksempel frugt og grønt og andre fødevarer i småbutikker.  Økonomiudvalget skulle have afgjort sagen onsdag, men på foranledning af bygherren Mikael Goldschmidt Holding ApS, valgte et flertal i Økonomiudvalget at stemme for at udsætte sagen.  Det skete, fordi virksomheden ikke mente, at man havde fået svartid nok til at komme med indsigelser til forvaltningens indstilling om at sige nej til torvehaller.  Indstillingen kom først torsdag, og Mikael Goldschmidt Holding ApS skulle derfor allerede have deres svar og vurdering klar mandag -hvilket virksomheden mente var for lidt tid.  " Helt rimeligt" " Jeg mener, at det er helt rimeligt, at Goldschmidt for bedre tid til at komme med svar. Han har fået frem til 20. december, og så vil udvalget tage stilling til sagen på dets møde i januar.  Det kræver naturligvis at Goldschmidt accepterer, at det betyder at hele projektet også bliver forlænget med en måned i den modsatte ende", siger Klaus Markussen, der repræsenterer Venstre i Økonomiudvalget.  tim@hip. dk.  TORVEHALLERNE: Peter, Pale And Mary. Green Gold.  Raspberry Trippelbock. Blot tre øl fra sortimentet hos ølbrygningens svar på Georg Gearløse, Mikkel Borg Bjergsø og hans firma, Mikkeller.  Og fra 1. februar kan du købe Mikkeller-øl med hjem til din søndagsfrokost, når du handler i Torvehallerne.  Mikkellers flaskebutik, Mikkeller &amp; Friends Bottle Shop rykker fra Stefansgade til en mere central plads i Torvehallerne, og på åbningsdagen 1. februar er der gratis øl for handlende fra klokken 16.  Flytningen af butikken fra Stefansgade på Nørrebro giver plads til en ny lille bar i Stefansgade, der udelukkende skal sælge syrlig øl -nærmere betegnet Lambic.  I Torvehallerne vil der være et stort udvalg af Mikkellers kendte og specielle øl.  Mikkel Borg Bjergsø begyndte som hobby-brygger i et køkken på Vesterbro, og den første bar, Mikkeller i Viktoriagade på indre Vesterbro blev hurtigt en succes, og i dag er der barer, butikker og restauranter over hele verden.  Mikkel Borg Bjergsø er gift og har to børn.  VIG: Der bliver gravet med rendegraver og minigraver og vibreret med pladevibrator, så det ryster i Vigs midtby. Arbejdet med at bygge en åben torvehal på Peters pladsen -en permanent overdæknings-konstruktion mellem Røde Kors-butikken og Restaurant Aladdin i Vig Hovedgade -rykker fremad med hastige skridt.  Lokale bygge-og anlægsvirksomheder -AEH, vognmændene Per Hansen og Jesper Jensen, Rørvig Byg, anlægsgartner Troels Jensen -har i de seneste tre weekender bidraget med mandskab og grej til det store frivilligheds-projekt inde bag mini-plankeværk og trådhegn. Der hænger et banner med en arkitekttegning af den kommende Petersplads-pavillon med pagode-tag. Det beklædes med stålplader med plads til lys-indfald, monteret på en øvring af limtræs-spær.  -Vi gik oprindeligt efter stål-spær, men det viste sig at blive dobbelt så dyrt.  Og man kan få meget træbeskyttelse for de penge, vi sparer. Godt nok er det frivillige, der skal vedligeholde træværket, men stålspær skal også vedligeholdes, siger Jørgen Preuss fra den borgerdrevne forening Vig Fremtidens Familieby.  Han vurderer, at der om cirka fire uger kan inviteres til rejsegilde, når spærrene er rejst -det lokale tømrer-firma Holm &amp; Svendsens bidrag. I sidste weekend blev der støbt jernarmerede punkt-fundamenter, der skal bære spær-konstruktionerne.  Der er også lagt kloakrør og træk-rør til el og vand, efter at den gamle asfalt og et lag af jorden er skrællet af og erstattet med afretningsgrus. Underlaget er rettet af og vibreret og gjort klar til ny belægning -500 kvm herregårdssten.  Den side af sagen bidrager RC Beton med.  En nylig check på 100.000 kr. fra Sparekassen Sjællands fond har sat nyt skred i pavillon-byggeriet på Peterspladsen.  I forvejen er der kommet bidrag fra Vig Tuske-og Kræmmermarked (115.000 kr.) og fra Vig Handelsforening (100.000 kr.).  Der er også en række donationer fra virksomheder og private i Vig og omegn. Den samlede pris på pavillonen er en lille million kr.  -Hvis der ikke havde været så meget frivillighed i projektet, var det blevet meget dyrere -måske en halv mio.  kr., skønner Jørgen Preuss.  Tovholderen har en optimistisk forventning om, at de resterende penge, blandt andet til at beklæde taget, vil rulle ind fra fonde, virksomheder og private i den kommende tid.  Torvehallen på 19 gange 19 meter, tegnet af 2T Arkitekt &amp; Ingeniør i Holbæk, skal efter planen stå færdigbygget i foråret 2017. Men inden hallen står klar, vil pladsen blive taget i brug til markeder og arrangementer, blandt andet et julemarked.  Hvis der ikke havde været så meget frivillighed i projektet, var det blevet meget dyrere -måske en halv mio. kr.  Jørgen Preuss, Vig Fremtidens Familieby.   I bistro-version virker Musling som en yuppie-restaurant med Vibskov-design og overpriser.    Københavns nye madmarked på Vesterbro, WestMarket, er kommet hårdt fra start. Skal kunderne vælge WestMarket, er en del af nøglen at skabe et indbydende miljø i passagen, der tidligere har huset Toves Galleri. For udover oste, kød udskæringer og specialkaffe skal kunderne gå med en oplevelse, når de forlader WestMarket.  Det mener både de utilfredse stadeholdere og arkitekten bag Torvehallerne på Israels Plads i det indre København, Hans Peter Hagens. For med en god oplevelse ryger der automatisk mere med i kurven.  »Tricket er, at man skal forføre sine kunder.  Når man har købt de asparges, der stod på indkøbslisten, så skal man også have fisk og hvidvin med hjem,« siger Hans Peter Hagens.  Den oplevelse står lige nu tydeligere på prospektet, end det gør i virkeligheden. De stadeholdere, Berlingske har været i kontakt med, mener, at de har skrevet under på et andet WestMarket, end det de har fået. Blandt andet at de er blevet lovet kunst og anderledes interiør.  »Noget af det første, folk begynder at klage over, er indretningen: Selv Herlev Hospital er smukkere lige nu,« som en af stadeholderne formulerer det.  Bo Raahauge, der sidder i WestMarkets bestyrelse, forklarer, at ledelsen arbejder på sagen.  »Det kan måske godt opfattes som, at vi slæber med fødderne, men vi har folk i gang, der arbejder med stedets DNA og indretning. Vi vil ikke bare male det hele rødt på én gang. Der er investeret ressourcer i det, men vi vil gerne gøre det så godt som overhovedet muligt for både stadeholdere og kunder,« siger Bo Raahauge.  Stadeholderne mener, at en del af problemerne bunder i de »rekreative udendørs arealer«, som de bliver kaldt i planerne. Lige nu er området uden for passagen flisebelagt, og der stillet borde og bænke til sultne københavnere.  Der skal mere til, mener lejerne.  Netop udendørsarealerne er ifølge Hans Peter Hagens en del af opskriften på det gode fødevaremarked, fordi folk skal lokkes. Øjenfangere, kalder han det.  Allerede fra facaden skal kunderne blive overrasket, draget og mærke den markedsstemning, der spirer indenfor. Staderne skal få inde og ude til at glide sammen.  »De bedst fungerende torvehaller har 50 procent overdækkede stader, men resten er udendørs. Det er meget vigtigt,« siger Hans Peter Hagens.  Golfspilleren Anders Hansen er i West-Markets bestyrelse. Han peger på, at udearealet i sin nuværende form ikke er permanent.  »I forhold til udendørsområderne er der en dialog med ejerforeningen, og så vidt jeg er orienteret, så skulle der meget snart falde noget på plads. Lige nu er det midlertidigt,« siger han.  Indretning, udendørsarelaer og forførelse er væsentligt, men de arkitektoniske rammer behøver ikke at være raketfysik, mener Torvehallernes arkitekt: »Rammerne kan være simple, lette og åbne, for fødevarerne skal være festen og farverne.« Ifølge Hans Peter Hagens er succeskriteriet, at man dybest set skal have lyst til at gå markedet kun for at være der. Så er grobunden lagt for en god forretning i madmarkedslandskabet.  »Jeg er overbevist om, at der er plads til endnu flere madmarkeder i København. Det skal bare gøres på den rigtige måde,« siger Hans Peter Hagens.  Berlingske har forgæves forsøgt at komme i kontakt med tidligere direktør Christian Kofoed eller Steen Ordell Guldbrand Jensen, der har været WestMarkets administrerende direktør siden 25. april.  asmr@berlingske.dk   THORSMINDE: I dag lørdag den 13. juli er der for første gang åbent i »Torvehallerne« på vesthavnen i Thorsminde, hvor der bliver masser af boder.  »Der er en række indendørs stande, og alle er lejet ud,« fortæller Else Paabøl, som ejer bygningen og står bag torvehallerne.  Den ene hal er fortrinsvis med fødevarer -årets afgrøder som jordbær, kartofler, gulerødder og krydderurter.  Desuden bliver der boder med honning, krabbekløer, spegepølser, oste og forskellige vine og delikatesser. Endelig blive der boder med køkkengrej og porcelæn.  Der er sand på gulvet i den tidligere fabrik, og der er caféborde samt bar og udskænkning.  Den anden hal er fyldt med antikviteter, brugskunst og silketekstiler og andre varer.  Fra hallerne er der udsigt over fiskerihavnen, og i anledning af åbningsdagen er der banjo-og harmonikamusik.  Planen er, at der skal være torvehaller hver onsdag, fredag og lørdag de kommende tre uger.  I det hele taget er der masser af markeder i sommerlandet den næste måneds tid.    Masser af markeder   Hver søndag er der marked i Fjand, hvor der traditionelt er masser af boder, og her er der ingen betaling for de handlende.  Det er især fejlindkøb, oprydning fra pulterkamre og enkelte gamle, fine ting, som bliver solgt på markedet. Tilsvarende er der hver torsdag et marked i Sdr. Nissum, hvor der også er masser af boder, hvor det især er lokale men også enkelte udefra, som sælger både nye og brugte ting.  Der bliver typisk også solgt grøntsager ved markedet i Sdr. Nissum.  I Husby er der sommerfest på fredag den 19. juli, og det plejer at samle masser af kræmmere, som sælger alt fra krydderier og træsko til gammelt og skrammel. Der plejer at være stor tilstrømning til sommerfesten i Husby, hvor der er servering, og som slutter med grisefest om aftenen.  VIG: Fremover kan der vises store, internationale sportsbegivenheder som EM, VM og Champions League i fodbold og håndbold, arrangeres turneringer for unge i PlayStation-spil, blandt andet FIFA-fodboldspil, og vises børnefilm på storskærm i Vig Torvehal.  Foreningen Vig Familieby har indkøbt en 130 tommer storskærm (268 cm gange 153 cm), og der er premiere på skærmen påskelørdag i det nye år.  -Det er også meningen, at der skal bringes informationer om aktiviteter i Vig, og idrætsklubberne kan vise deres programmer på storskærmen.  Vig Festival vil kunne sende appetit-vækkere fra koncerter, siger Jørgen Preuss fra Vig Familieby.  -Vi satser på, at storskærmen skal kunne løbe rundt i sig selv, blandt andet udgifterne til licenser og afgifter, så indimellem kommer der til at køre reklamer, og vi er begyndt at sælge reklameplads, siger Jørgen Preuss.  Storskærmen har kostet 150.000 kr., og købet har været muligt takket være støtte fra Vig Tuske-og Kræmmermarked og Vig Festival.  sa.  NYKØBING: Nykøbings nye torvehal i det gamle apotek i Algade 24 blev spillet i gang lørdag med funky rytmer i gågaden -musikalske råvarer, leveret af lokale Betty Space foran tildækkede butiksruder og med et stort publikum af gæster.  Og efter åbningstale af ejer John Arnberg og lidt drilleri fra snoretrækket til butiksskiltene blev navnet afsløret: Lokalkompagniet.  -Vi vil skabe et sted med fødevarer og brugskunst, produceret og skabt i Odsherred.  Af Odsherreds beboere, sagde John Arnberg og inviterede de mange fremmødte indenfor.  Kaffen til baristaen er dog ikke fra Odsherred, konstaterede projektleder Rasmus Friis Sørensen, der sammen med butikschef Janne Svendsen står i spidsen for Lokalkompagniet.  -Der bliver jo ikke dyrket kaffe og te i Odsherred, men vi får leveret en virkelig god kvalitetskaffe udefra.  I forbindelse med åbningen har initiativtagerne gjort passagen mellem gågaden og p-pladserne bagved bredere, som i 1960, og der er åbent gårdmiljø med spisevogn.  sa.  Torvehallerne på Israels Plads er en kæmpe gevinst for Indre By. Hans Peter Hagens' tegnestue, Arkitekturværkstedet, der står bag dem, har gjort deres forarbejde godt. De har studeret markeder rundt om i verden og set og målt, hvad der skal til, for at man føler det rart at være der.  Der er ikke noget i arkitekturens udtryk, der er påfaldende, det er alene de rette proportioner, der gør det til et behageligt sted at være. Selv på de få tidspunkter, når der ikke er ret mange mennesker, føles de befolkede. Det handler om størrelsen på staderne og afstanden imellem dem. Modsat gigantsupermarkeder som Føtex og Bilka er de menneskeligt proportionerede.  Men Torvehallernes betragtelige succes kan nogle dage virke helt udmattende.  Når der myldrer med folk, orker jeg dem ikke. Så cykler jeg bare forbi og tænker lidt på de penge, jeg sparer. Der er dejlige ting at få derinde, men billige er de ikke, og dybest set har jeg ikke råd til at handle der så ofte, jeg ville.  Modsat hensigten er der lovlig mange eksklusive stader forbeholdt den spækkede tegnebog og få, om nogen, hvor man får gode basisvarer til en rimelig pris.  Men det er nu ikke det værste.  DET VÆRSTE ER alle de mange kaffebarer og fastfoodsteder, som er dukket op derinde, og som har gjort hallerne til et mødested i stedet for et marked.  Jeg har ikke noget imod, at man kan smage på varerne eller få sig en andecon-fitsandwich og et glas rødvin, mens man er på indkøb. Det må bare ikke blive sådan, at minirestauranterne er det primære, og fødevarehandlen er en slags krydderi, der på charmerende vis iscenesætter spiseoplevelsen.  Det liberale modargument er, at kunderne har ret, og hvis der er efterspørgsel efter flere spisesteder, er det også bare det, man skal give dem.  Men det kræver, at kunderne er informeret om, hvad de går glip af.  Serveringssteder er ikke noget, byen mangler. Man kan gå på Kultorvet, Gråbrødretorv eller hvor som helst i Indre By, hvis man vil have sig et måltid eller drikke en kop kaffe. På Israels Plads har man taget en stor bid af et offentligt byrum, og det er et ret radikalt tiltag.  Det må ikke spildes på funktioner, som Indre By har rigelige af i forvejen.  Der lå en fødevarepolitisk og historisk dagsorden bag motivationen for at opføre Torvehallerne.  Den handlede om at vende byen tilbage til det, den blev skabt omkring, adgangen til gode og varierede fødevarer.  Alle de centrale torve i byen blev oprindelig brugt til at handle mad. Det var her, bønderne og fiskerne bragte deres friske varer ind fra landet og sundet, og det var disse markeder, byen voksede omkring.  Efter at voldene faldt, og byen udvidedes, etablerede man grønttorv på pladsen bag Nørreport. Da grønttovet i 1958 flyttede til Valby, vedblev der at være salg af grøntsager på pladsen. Priserne var som regel lave, men kvaliteten kunne ikke følge med det, supermarkederne kunne tilbyde.  ISRAELS PLADS ER en del af et større byrum, det lange grønne bælte, parkbåndet, som opstod, hvor Københavns voldanlæg lå. Båndet strækker sig fra Kastellet og Østre Anlæg over Botanisk Have til Ørstedsparken og videre gennem Axeltorv og Tivoli.  I denne grønne plan er den åbne Israels Plads ikke en undtagelse, men husene, som blev bygget rundt om den, er. Især karreen mellem Rømersgade og Linnésgade sætter en prop i forløbet.  Det giver ingen mening at hive proppen ud nu, men det vil yderligere udviske ideen i det grønne bælte, hvis vi fortsætter med at udfylde parkbæltet med bygninger.  For at understrege sammenhængen med det grønne parkbælte var det da også tanken, at der skulle plantes træer mellem de to glasoverdækkede markedshaller.  De er aldrig blevet plantet, fordi bygherren Jeudan, der også driver Torvehallerne, har fået dispensation fra lokalplanen.  Nu ønsker Jeudan yderligere at overdække arealet mellem de to haller med et stort metaltag.  OVERDÆKNINGEN VIL tage endnu en bid af det offentlige rum og omdanne det til et kommercielt.  Hver gang det sker, tager man også en bid af borgenes frihed og gør dem til forbrugere i stedet. Det offentlige rum opdeles efter dem, der har råd, og dem, der ikke har.  Københavns Kommune er som regel fornuftigt pragmatisk i sin forvaltning af byens rum. Men lige her bør den nok spørge sig selv, hvad ideen var med at omdanne et offentligt rum til torvehaller? Muligheden for, at borgerne kan få fat i friske, sunde og gode råvarer, burde være svaret. Ikke anlæggelsen af endnu et restauranttorv.  karsten.ifversen@pol.dk   På Israels Plads har man taget en stor bid af et offentligt byrum, og det er et ret radikalt tiltag. Det må ikke spildes på funktioner, som Indre By har rigelige af i forvejen.  VIG: Aftenen før » black friday « , torsdag den 23.  november, er der aftenåbent i adskillige af Vigs butikker -de holder 12-timers salg denne dag og har åbent fra kl 9 til 21.  Også Torvehallen på Vig Hovedgade er inddraget -her bliver der masser af musik i timerne kl 18 til 21.  Og dent står Jason Svendstorp for.  I snart 10 år har han sunget professionelt til fester, koncerter og nærmest alt derimellem.  Jason stiftede sangeren.  dk og måtte snart se sig så heldig at få forespørgsler nok, til at der også var til de nærmeste kolleger.  Jason synger i kirken, til fester og hvor end, han ellers bliver kaldt ud, og så tager han også ud med sine bands, bl. a. Trio Himmelblå og Cover5 og spiller koncerter og dansemusik.  Medlemmer fra Vig Gymnastikforening vil sørge for, at strøgkunderne kan få lidt god forplejning.  Der vil desuden være fakler langs hovedgaden, og SuperBrugsen, Madame, Jørns Farvehandel, Shell, Søborgholm, HD-Massage, Realmægleren samt møblér Vig Møbelhus holder åbent med gode tilbud.  Der er lagt op til en hyggelig aften med ekstraordinært gode tilbud i butikkerne.  Struer: Det er kun godt et år siden, at Torvehallen i Struer genåbnede efter konkurs i sensommeren 2017.  Men levetiden blev kort.  Mandag den 31. december er sidste åbningsdag. Butikken, der sælger frugt, grønt og blomster, åbner ikke i det nye år.  Omsætningen har ganske enkelt været for lav, og derfor ser ejerne sig nødsaget til at lukke forretningen med kort varsel.  - Det er ganske enkelt. Omsætningen har ikke været god nok. Det har vist sig at være for vanskeligt at lave en forretning ud af det i Struer, siger indehaveren Jakob Staunstrup, der ærgrer sig over, at det kun blev til godt et år i Struer.  Han driver også Holstebro Frugtlager på Gartnerivej i Holstebro.  - Vi havde håbet, at vi kunne etablere os på samme måde som i Holstebro, hvor det går godt, men det har ikke været muligt, siger Jakob Staunstrup, der nu har sat bygningen på Vestergade i Struer til salg.  Han håber, at de trofaste kunder i Struer vil følge med til Holstebro. Kunder med fast levering i Struer, får fremover varerne leveret fra Holstebro Frugtlager.  Kunderne på Gartnerivej i Holstebro skal ikke være nervøse for, at det næste bliver en lukning i Holstebro.  - Det er der ingen aktuel risiko for. Vi har et helt andet grundlag i Holstebro, siger Jakob Staunstrup.  Få dagens vigtigste nyheder fra dagbladet-holstebro-struer.dk direkte i din indbakke. Det er gratis, og du kan afmelde dig til hver en tid.    Tilmeld   Ved tilmelding accepteres automatisk vores betingelser    Luk betingelser   MARKEDSPLADSER: Der var bid i pølserne og humle i hanerne, da Jeudan i torsdags fejrede rejsegilde for Torvehallerne på Israels Plads. Efter mange års planer og kuldsejlede projekter, står den ene af de to kommende haller nu med tag på Israels Plads.  Blandt de mange fremmødte naboer, der var mødt frem for at kigge indenfor i byens nye markedsplads, var der anerkendende nik. Siden 1997, hvor arkitekt Hans Peter Hagens for første gang luftede sin ide om at omdanne Israels Plads til et overdækket centrum for kræs til køkkenbordet har naboerne skævet til pladsen ved Nørreport og forestillet sig, hvordan Torvehallerne kunne se ud.  Nu får de svaret, for i de to store luftige haller har man ikke svært ved at forestille sig, hvordan stedet vil emme af stemning, når der kommer kalvefilet og karljohansvampe på disken.  Det er ejendomsinvesteringsselskabet Jeudan A/ S, der har sørget for, at planerne om Torvehallerne bliver til noget. Efter en konkurs i det daværende selskab i 2008 overtog Jeudan projektet.  » I mange år har Israels Plads været stille - for stille vil nogen mene, « sagde direktør i Jeudan, Per Hallgren, ved rejsegildet.  » Nogen vil måske spørge, hvorfor Jeudan går ind i sådan et projekt, men det giver god mening, « sagde Per Hallgren.  » Vi vil gerne gøre kvarteret mere spændende, det er en god investering, det er ikke helt fremmed for Jeudan at beskæftige sig med detailhandel, og vil gerne medvirke til at København udvikler sig som en attraktiv by, « opremsede Per Hallgren.  Også overborgmester Frank Jensen ( S) talte ved rejsegildet.  Han ønskede alle tillykke med Torvehallerne, og glædede sig over, at byen får et sted, hvor gastronomiens stjerner kan udfolde sig i fremtiden.    Stor interesse   Arbejdet med at finde ud af, hvem der skal have stade på Israels Plads er i fuld gang og ligger i hænderne i torvehalchef Niels Lønborg Brandt.  » Det bliver ikke problemet at få fyldt Torvehallerne. Udfordringen bliver at sørge for at sikre det rigtige miks, « siger torvehalchefen.  Indtil nu har 130 vist interesse for at få lov til at sælge fødevarer på Israels Plads.  Torvehallerne slår efter planerne dørene op for publikum i slutningen af august.  Det bliver ikke problemet at få fyldt Torvehallerne.  Udfordringen bliver at sørge for at sikre det rigtige miks.  NIELS LØNBORG BRANDT, torvehalchef U.    TORVEHALLERNE   Grønttorvet bliver etableret på pladsen.  Hertil kommer oplandets producenter og sælger til både virksomheder og private.  En gruppe af gartnere som er stadeholdere på grønttorvet stifter andelsforeningen ' Københavns Engros Grønttorv'. Formålet er at løse det logistiske problem som der er med at drive engrosvirksomheden grønttorvet i den indre by.  Det første spadestik tages til det nye grønttorv i Valby Engros grønttorvet åbner i Valby og det bliver samtidig enden på grønttorvet i det indre København Pladsen omdøbes til Israels Plads, . . -året for jødeforfølgelsen i Danmark Arkitekten Flemming Hertz præsenterer et markedsprojekt for pladsen, som dog aldrig bliver realiseret.  Arkitekt Hans Peter Hagens formulerer i en artikel i Politiken sin drøm om torvehaller på Israels Plads.  Københavns Torvelaug af grundlægges. Arkitekt Hans Peter Hagens er primusmotor for grundlæggelsen. Lauget har arbejdet for torvehaller på Israels Plads som eneste formål.  Københavns Bygge-og teknikudvalg bakker op omkring Arkitekt Hans Peter Hagens forslag til etablering af torvehaller til mill. kr. Udvalget betinger dog en privat finansiering.  Fødevareminister Ritt Bjerregaard åbner udstillingen om torvehallerne i Politikens hus, hvor københavnerne kan beskue projektet.  Forslaget vedtages til lokalplanen Hans Peter Hagens projekt bliver sendt i EU-udbud Center Plan er investor og driftsherre for de kommende torvehaller og åbningen bliver fastlagt til maj Åbningen bliver dog senere udskudt til Center Plan går konkurs og projektets skæbne er igen uvis Jeudan indgår aftale med Københavns Kommune om overtagelse af koncessionen.  Københavns Torvehaller åbner.  Kilde: www.torvehaller.dk   Frisk fisk, farverige cupcakes og langtidslagret ost, det og meget mere kan du fra i dag købe i Torvehallerne på Israels Plads i København. Hallerne har været undervejs i godt 10 år, men de knap 40 forhandlere er nu klar til at blive indtaget af sultne og nysgerrige kunder.  Ifølge forbrugsforsker ved SDU Jeppe Trolle Linnet søger forbrugerne tilbage til specialbutikkerne, fordi de føler, at der er gået noget tabt. METROXPRESS/ LBJ.  Det 2000 m2 store torvehalsprojekt i et kommende Hillerød Storcenter er rykket tættere på at blive en realitet. Både kommunens advokat i sagen og M. Goldschmidt Holdings (MGH) advokat i sagen vurderer, at det juridisk set er muligt for kommunen at sikre, at torvehallerne ikke på sigt bliver lavet om til en stor dagligvarebutik.  Dermed er borgmester Dorte Meldgaard (K) parat til at sige »ja« til torvehallerne, når sagen ventes at komme på dagsordenen i økonomiudvalget senere på måneden.  -Kan man komme uden om det, at der pludselig kunne komme supermarked i stedet for torvehaller, synes vi i De Konservative godt om ideen, siger Dorte Meldgaard.  Hun henviser desuden til en rapport bestilt hos Cowi af Hillerød Kommune.  Den vurderer, at torvehallerne vil have begrænsede konsekvenser for detailhandlen i Hillerød, men at specialbutikker risikerer en nedgang i omsætningen på 20-25 procent.  -Dem, der er hårdest ramt, er de små specialforretninger, der ligger rundt omkring. Umiddelbart går vi ind for fri konkurrence. Jeg har ikke nået at læse alt det fra Goldschmidt, men umiddelbart er vi positivt stemt for torvehaller, siger hun og uddyber: -Det kan blive et regionalt center, som samlet set vil tiltrække flere mennesker til Hillerød og ikke kun dem, der normalt handler i Hillerød, som er her i forvejen. Så det er ikke de samme kunder, de skal slås om.  MGH har sendt Økonomiudvalget en række papirer, som Frederiksborg Amts Avis også er i besiddelse af. Forvaltningen har dog endnu ikke udarbejdet en dagsorden for mødet, da det først er den 22. januar.  Også Venstre er positive over for torvehaller, hvis man kan sikre sig mod dagligvarebutikker.  Socialdemokraterne har endnu ikke besluttet sig.  Hillerød 2. sektion forsiden.  HILLERØD: Om få uger skal økonomiudvalget sige ja eller nej til M. Goldschmidt Holdings ønske om en 2000 kvadratmeter stor torvehal med boder som man kender det fra stort set samtlige europæiske storbyer, herunder også København, som i 2011 fik torvehaller på Israels Plads.  De konservative er klar til at sige ja til forslaget, men kun hvis der kan gives en garanti for, at torvehallerne ikke på den ene eller anden måde kan omdannes til et almindeligt supermarked.  -Hvis der skal være torvehaller, skal det være torvehaller.  Så skal de ikke efter et halvt år blive til en Netto, siger Dorte Meldgaard ( K), som derfor ikke tager endelig stilling før hun ser det juridiske notat, der netop skal vurdere, om man kan snige dagligvarer ind ad bagdøren i torvehallerne.    Torvehaller fik dødsdom   Detai lhandeleksperten Bruno Christensen fra Detailhandels Promotion International har i denne uge i et notat vurderet torvehalsprojektet og konkluderet, at det er det, der vil ske. Økonomien i torvehallerne vil være så ringe, at ejeren efter 18 til 24 måneder vil bede om lov til at lave det om til supermarked -en vurdering som Ulrik Bebe, projektdirektør hos Goldschmidt, dog afviser fuldstændig. Der bliver aldrig nogensinde dagligvarebutik i Hillerød Storcenter, skrev han i en mail til Frederiksborg Amts Avis denne uge.  Det er Hillerød Shopping, der har bedt Bruno Christensen lave notatet, som er sendt til byrådet. Notatets konklusion ændrer dog ikke meget hos Dorte Meldgaard.  -Som byråd skal vi ikke tage stilling til, om nogen kan få noget til at fungere.  Hvis Goldschmidt mener det kan få en eller anden butik til at løbe rundt, skal vi ikke som byråd gå ind og sige, at det tror vi ikke. Men hvis Bruno Christensen har ret er det jo netop vigtigt, at det juridiske er på plads, så de ikke kan få sneget dagligvarer ind, siger hun.    Må ikke blive konkurrent   Både K, V og S vil ikke have et Hillerød Storcenter, der kan blive en konkurrent til bykernen med Torvet og gågaderne. Centeret skal i stedet supplere bykernen og trække helt nye kunder til byen, er holdningen.  Derfor har økonomiudvalget spurgt Cowi, om torvehallerne vil få det nye storcenter til at være en konkurrent til bymidten -svaret på det er ligesom den juridiske vurdering på vej til politikerne i økonomiudvalget.  Cowis undersøgelse skal vurdere, hvordan det vil påvirke handelslivet i centrum, hvis der bliver etableret torvehaller i forbindelse med Hillerød Storcenter.  Den undersøgelse ser Louise Colding Sørensen ( S) frem til.  -Umiddelbart så tror vi, at torvehaller vil kunne være en konkurrent til centrum i stedet for et supplement.  Men det er sådan noget synes-noget. Vi har brug for, at der er en ekspert, der kan bekræfte os i det -eller afkræfte os i det. Når der kommer nogen til vores by og gerne vil investere vil i gerne behandle dem ordentligt, så skal vi ikke bare sig nej, duer ikke, når de kommer med et nyt forslag. Derfor mente vi, at det var en god ide at sætte sådan en undersøgelse i gang, siger Louise Colding Sørensen.    Som Gentoftecenter   Notatet fra Bruno Christensen bekræfter Louise Colding Sørensens bange anelser, men hun vil se Cowis undersøgelse, før hun tager endelig stilling.  -Vi afventer vores undersøgelse.  For både den Goldschmidt har lavet og den handelen har lavet kan vel ikke siges at være objektiv. Det er bestilt af en part, som ikke er objektiv. Det mener vi jo, at vores vil være. Så vi vil gerne tage stilling, når vores egen undersøgelse kommer, siger hun og tilfølger: -Lige nu ligger vi der, hvor det er vigtigt at sige, at vi vil gerne holde fast i den oprindelige plan. Vores oprindelige idé var et center lidt a la det i Gentofte, hvor Ikea ligger.  Det mener vi vil være et supplement til handlen, og det er det vi ønsker. Det er der i princippet ikke ændret et komma ved, siger hun.    Ændre planloven   Den oprindelige plan vil Venstre også rigtig gerne tilbage til, fremgår det af et brev fra Klaus Markussen ( V) til Hillerød Shoppings formand Mads Pheiffer. Her skriver han, at Venstre stadig arbejder på at få ændret planloven, så de kuldsejlede IKEA-planer kan komme op af skuffen igen -hvis altså Ikea stadig er interesseret.  Ligesom de andre partier vil Venstre ikke have et storcenter, der kan ende med at tage livet af bymidten.  -Venstres holdning er, at vi skal have et center, der er supplement til vores bymidte, og det skal have en regional tiltrækningskraft, så Hillerød igen kan blive foretrukken handelsby i Nordsjælland. Derfor er det vigtigt, at vi får lavet den rigtige løsning, siger han til Frederiksborg Amts Avis.  Klaus Markussen finder notatet fra Bruno Christensen interessant.  -Jeg tager alle input med, både i denne her sag og andre sager. Jeg kan ikke vurdere, o det er en god undersøgelse, men den giver anledning til nogle flere spørgsmål. Først og fremmest om den undersøgelse er retvisende. Også om ejeren stadig ønsker at bygge torvehaller. Det giver også anledning til at spørge, om der er undersøgelser fra andre steder i landet, som peger i samme eller anden retning, siger Klaus Markussen, som også ser frem til at læse Cowis undersøgelse.  mulvad.  Den 2. september åbnede " TorvehallerneKBH" i form af to store, drivhuslignende haller med omkring 80 stadepladser indendørs og et mindre udvalg udenfor.  Hallerne, der ligger på Israels Plads tæt ved Nørreport Station, byder på et bredt udvalg af fødevarer - lige fra spanske skinker over friske østers til grøntsager fra Samsø. Der er også adskillige muligheder for en hurtig og anderledes frokost ved flere af staderne.  Torvehallerne har været på københavnernes ønskeliste i mange år som afløser for det gamle " Grønttorvet".  I 1998 grundlagde arkitekt Hans Peter Hagens " Københavns Torvelaug", der som sit eneste formål havde at etablere et nyt madtorv på pladsen. Hallerne har været planlagt åbnet mere end én gang, men blandt andet en konkurs udsatte projektet.  Torvehallerne er opført af ejendomsvirksomheden Jeudan, der har investeret 70 mio. kroner i projektet. Stader under tag koster fra 9.000 per måned uden el og moms til omkring 14.000 afhængig af placering. Udenfor er de billigere.  Der er nu flertal i Hillerød Byråd for M. Goldschmidt Holdings (MGH) ønske om at bygge 2000 kvadratmeter torvehaller i deres kommende Hillerød Storcenter.  Efter planen skal politikerne stemme om torvehallerne på økonomiudvalgsmødet den 22. januar. Men allerede nu har samtlige partier i byrådet meldt ud, hvad de mener om sagen, og et knebent flertal bestående af K, V, LA og R er positivt stemt for torvehalsplanerne, mens S, SF, Fælleslisten og DF, der tilsammen har et mandat mindre, er imod.  -Vi siger »ok« til torvehaller, da vi har solgt grunden til centerformål og mener, at det vil give Møllebro en særlig profil og de besøgende en særlig oplevelse, som vil gøre stedet mere interessant at komme, siger byrådsmedlem Christina Thorholm (R).  MGH kom med ønsket om torvehaller sommeren 2013, efter Hillerøds politikere afviste dagligvarebutikker i det kommende center på Møllebrogrunden. Efterfølgende bestilte kommunen en rapport hos advokat Jens Flensborg fra Advokat-firmaet Energi &amp; Miljø for at undersøge, om man juridisk kan sikre sig mod, at centrets ejer på et tidspunkt omdanner torvehaller til dagligvarebutikker.  Og det kan man, lød svaret, hvis torvehallerne bliver opført som mindre selvstændige butikker med faste vægge.  Både K, V og R er da også kun positivt stemte, hvis det juridisk kan sikres, at centret ikke kan omdanne torvehallerne til dagligvarebutikker.  MGH ønsker at bygge torvehallerne efter inspiration fra torvehallerne på Israels Plads i København. De skal placeres inde midt i det kommende Hillerød Storcenter, hvor MGH også ønsker at placere en skøjtebane foruden et biografkompleks med syv-ti sale, heriblandt en på niveau med den største i Danmark.  Herudover skal 32.000 m2 benyttes til udvalgsvarer i store butikker, 19.500 m2 til kontor, bolig og hotel mm. og 36.000 m2 til pladskrævende varer, for eksempel en storbutik med møbler. Ifølge MGH kommer centret til at koste over en milliard kroner at bygge.  Hillerød 2. sektion forsiden.  Byrådet vedtog mandag aften en ny "helhedsplan" for området omkring Bispeengbuen.  Området har i mange år virket meget vindblæst, men det skal der nu gøres noget ved.  Arealet under og omkring Bispeengbuen skal i fremtiden bruges til fritids-og idrætsaktiviteter, byrum, mødesteder og torvehal.  Der var en del diskussion om indretningen af torvehallen under den sekssporede vej, som byens vise fædre for en del årtier siden valgte at lægge op i anden sals højde i stedet for at grave ned.  SF og Enhedslisten ville gerne have en lukket hal -plus ekstra afskærmning for trafiklarmen på Bispeengbyen, men flertallet ønskede en åben hal.  Der blev også debateret livligt om, hvor mange kvadratmeter, der skulle øremærkes til nye butikker.  Bylivet ønskes styrket blandt andet ved at muliggøre mere detailhandel. Derfor udvides det udlagte bydelsstrøg langs Nordre Fasanvej, så det også omfatter sydsiden af Hillerødgade samt den vestlige side af Nordre Fasanvej nord for Bispeengbuen.  Strøgkarakteren skal styrkes med beplantning, og der skal stilles æstetiske krav til udformningen af butiksskiltning.  Derudover kan der etableres boliger, erhverv, kulturelle formål mv.  På Hillerødgade er der faktisk 63 adresser, som hører til Frederiksberg Kommune, selv om de må slæbe rundt med et Nørrebro-postnummer. Her skal være et lokalstrøg, hvor der må etableres detailhandel.  Det gælder også grunden, hvor Falck-stationen tidligere lå. Her kan der etableres butikker med et samlet etageareal på 1.000 kvm. og på hotelgrunden overfor Novozymes kan der tilsvarende etableres butikker med et samlet etageareal på 1.000 kvm. samt torvehal med mere på ca.  1.000 kvm.  Den maksimalt tilladte butiksstørrelse er 3.500 kvm. til dagligvarebutikker og 2.000 kvm. til udvalgsvarebutikker.  Sammenlagt vil der blive givet byggetilladelse til 42.000 kvm. byggeri.  Novozymes' areal syd for Hillerødgade, Falck-grunden og Hotel-grunden må anvendes til blandede byfunktioner såsom til detailhandel, kreative erhverv, kontor-og service, boliger, og offentlige servicefunktioner.  Stueetager skal anvendes til butikker og andre publikumsrettede funktioner for at styrke bylivet i området.  Oppositionen var bekymret for at tillade for mange butikker, da det kunne være med til at udsulte de allerede eksisterende forretninger, så alle kom til at skrante. Men efter at have markeret dette synspunkt, stemte samtlige partier for lokalplanforslaget.  Drømmen om en bananvogn med arkitekttegnet halvtag på Israels Plads brister måske i dag på et møde på Københavns Rådhus. Folkene bag planerne om torvehaller på Israels Plads skal mødes med kommunens embedsmænd for at finde frem til, om det er realistisk at bruge mange mio. kr. på bygningen af hallerne. Spørgsmålet er, om driften af den enkelte lille salgsbod kan løbe rundt, når de flot designede haller er bygget. »Det hele handler om driften,« siger Jon Pape, vicedirektør i Vej &amp; Park i Københavns Kommune.  Der har tidligere været en række investorer og fonde inde i billedet. De ville gerne bygge og betale, hvis der var sikkerhed for, at hallerne kunne løbe rundt. Det viste en undersøgelse imidlertid, at de ikke kunne, og så standsede planerne, for kommunen vil ikke betale for byggeriet alene.  Udendørs boder  

 Men torvelauget bag planerne har nu været med kommunens folk i Stockholm for at se på lignende haller, og deroppe kan det løbe rundt med endnu højere huslejer end det bliver i København. Derfor forsøger lauget nu at få interessetilkendegivelser fra alle de medlemmer, der seriøst vil overtage og drive en af stadepladserne. Der bliver omkring 37 overdækkede samt en stribe under åben himmel, som bliver på mellem 12 og 90 kvm. »Med torvelaugets øjne er der ingen tvivl om, at dette kan lade sig gøre. Vores plan er i løbet af de kommende par måneder at komme med en reservationsliste. Der skal sættes navn og ansigt på alle stadepladserne,« siger Hans Peter Hagens, der er arkitekt og med i bestyrelsen af lauget. Han understreger, at det afgørende for projektet også er, at man forstår, at der ikke kun er tale om lukkede haller. Der skal være udendørs stadepladser, for ellers opnås ikke den folklore, der er nødvendig, for at det bliver en succes. »Vi kæmper i høj grad videre. Der er faktisk mange, der er interesserede, og vi fornemmer et behov. Det vil vi bevise med reservationslisterne,« siger Hans Peter Hagens. Men kommunen vil også gerne snart have en afklaring, for ellers skal pladsen bruges til noget andet.  Afgørelse inden sommer  

 »Der skal være truffet en afgørelse inden sommerferien, for vi kan ikke blive ved med at køre i ring, og så må politikerne tage stilling,« siger Jon Pape. Der er allerede lavet lokalplan for pladsen, så tilbage står blot manglen på sikkerhed for, at et flot nybygget torveområde ikke står tomt og forfalder om et par år.  carl.corneliussen@jp.dk   SDR. VISSING -Turisterne kan godt finde til Sdr. Vissing. Og Inge Kunz, indehaver af Torvehallen og Toften Bed &amp; Breakfast i den lille landsby, er glad og travl i disse dage. Kano-folket og cykelturisterne vælter ind, og hun har ofte fuldt hus i sin bed &amp; breakfast, der har syv værelser.  -Det er især kano-sejlere, der kommer hertil, fortæller Inge Kunz.  De fleste af gæsterne er danskere, men der er også en del nordmænd imellem: -Sjovt nok er der mange nordmænd, der booker værelser her i Sdr. Vissing. Det må åbenbart passe godt som et stop, når de skal længere sydpå, siger Inge Kunz.  Hun står ikke stille mange minutter ad gangen. Butikken i Torvehallen skal passes, og værelserne i Toften B &amp; B skal gøres klar til nye gæster.  Inge Kunz får daglig hjælp af sin datter, Mette på 18 år, og også ægtemanden Daniel giver et nap med, selv om han skal passe familiens gård, Klostegården, og sin tømrervirksomhed.    Turistinformation   Torvehallen har i øvrigt fået en ny funktion.  -Vi sørger for information til turisterne. For nylig blev vi " touchpoint" for VisitHorsens, og vi har fået masser af turist-info, fortæller Inge Kunz. Turister bekymrer sig ikke om kommunegrænser, så Inge Kunz er glad for, at kommunerne er blevet bedre til at samarbejde om turismen.  Især fremhæver hun Visit Gudenå, et samarbejde mellem de syv kommuner, som Gudenåen flyder igennem.  Der er masser af turistfoldere i Torvehallen, men turisterne behøver ikke altid læse sig til tingene. Ofte er det nok bare at spørge Inge Kunz, der har boet på egnen det meste af sit liv. Hun kan hurtigt udpege lokale attraktioner som Klostermølle, Det Lille Røgeri og Nedenskov Sø, og hun arrangerer i øvrigt selv ture i omegnen, både kanoture og hestevognsture.    Torvehallen flyttede   Inge Kunz åbnede Toften Bed &amp; Breakfast i sommeren 2012.  Bygningerne var tidligere det lokale plejecenter Toftegården, som familien Kunz har forvandlet til et overnatningssted.  Sidste år flyttede Inge Kunz sin torvehal fra Voervadsbro til Sdr. Vissing. Årsagen var især, at hun havde svært ved at nå det hele og få tingene til at hænge sammen, når hendes to virksomheder lå med tre kilometers afstand.  Nu er logistikken bedre, og kunderne har opdaget, at torvehallen er flyttet.  -Omsætningen i år er bedre end sidste år, siger Inge Kunz.  RY Torvehallen var fuld af liv, taler og musik, da den i lørdags blev taget i brug for allerførste gang.  300-400 mennesker deltog i indvielsen af den nye hal og Stationstorvet.  Efter års diskussion om byggeri og forskellige aktiviteter og måneders gravearbejde, trafikbøvl og byggerod nåede håndværkerne lige akkurat at blive færdige og rydde pladsen i løbet af fredagen, så den spektakulære nye torvebygning og omgivelserne stod klar til det store rykind.    Mange taler   Den lange talerække talte både formand for Ry Borgerforening, Leif Laursen, formand for Kvickly, Leif Bergmann, næstformand for Ry City, Per Rasmussen og formand for Planog Miljøudvalget, Claus Leick (SF).  Sidstnævnte fik også æren af at klippe den røde snor, og dermed of-ficielt erklære torvehallen åben før musikken tog over.  I første omgang med spansk guitar arrangeret af Flamencoteatret, og derefter bandet »Fredag«, som fik gang i dansefødderne på det nyanlagte torv.  Det var en kold dag, og der var hurtigt kø for at få belgiske vafler og varm kakao, som Hotel Ry serverede i dagens anledning.  Omstilling Ry havde desuden sørget for et lille bål, og et telt, som de mest kuldskære kunne varme sig ved.  Hvad skal torvet bruges til? Talerne roste alle det nye torv og bygningen og flere sendte en varm tanke til foreningen Stationshavens Venner, som satte gang i tankerne om pladsen, da de for år tilbage valgte at »besætte den« med deres kulturelle arrangementer.  Det store spørgsmål er nu, hvad der fremover skal være i den nye Torvehal.  De første torvehandlende var lørdag rykket ind i hallen med grøntsager og kunsthåndværk, og den vil fremover lægge tag til Omstilling Rys lørdagsmarkeder.  Men derudover bliver det i høj grad op til Ry-borgerne, fremgik det.  -Vi der bor i Ry skal til at tænke nyt og aktivt bruge det nye mødested. Vi skal tænke i, hvilke aktiviteter, vi kan flytte her til Torvehallen - fx øveaften for det lokale band, småbørnsforældre mødes om hygge med de små, unge på skateboard, vinsmagning, højskolens teater kan lave forestilling og så videre, sagde Claus Leick.   Ifølge rådgiverne, der bl.a. tæller en af de oprindelige idémænd bag projektet, arkitekt Hans Peter Hagens, er Centerplan reelt i gang med at ændre Torvehallernes koncept fra at være en decideret stadeplads til et supermarked, erfarer Berlingske Tidende.    Byggeriet af torvehaller på Israels Plads i København er endt i en bitter konflikt mellem firmaet Centerplan, der skal stå for driften af Torvehallerne, og virksomhedens egne rådgivere.  Ifølge rådgiverne, der bl.a. tæller en af de oprindelige idémænd bag projektet, arkitekt Hans Peter Hagens, er Centerplan reelt i gang med at ændre Torvehallernes koncept fra at være en decideret stadeplads til et supermarked.  Kritikken fremgår af et usædvanligt skarpt brev, som rådgiverne, der også består af bl.a. byggeledere, har sendt til samtlige politikere på Københavns Rådhus. Af brevet fremgår det, at »rådgivergruppen desværre ikke længere kan stå inde for torveprojektets lødighed«.  Konkret påpeger rådgivergruppen, at Centerplan angiveligt selv vil administrere den meste af Torvehallernes personale og dermed også selv stå for salget, der ellers var tænkt lagt i hænderne på de enkelte stadeholdere. Desuden vil Centerplan have en central kasselinje, så kunderne betaler varerne ét sted, og arkitekten er ifølge brevet blevet bedt om at komme med en plan for etablering af et økologisk marked i kælderen under torvehallerne, hvor der skal etableres en underjordisk forbindelse mellem det økologiske marked og metrostationen på Nørreport.  »De underjordiske kælderarealer har længe af Centerplan været forhandlet med kommunen som potentielle ekstra P-pladser, vareindlevering, depoter for stadeholdere m.v., men Centerplans hensigt er at lave et supermarked med direkte adgang til Metro og eksisterende P-kælder. Noget rådgiverne er blevet bedt om at indpasse, og som rådgivergruppen er bekendt med er et ufravigeligt krav fra Centerplans side,« skriver altså Centerplans egne byggerådgivere, der ikke ønsker at uddybe kritikken over for Berlingske Tidende.    Centerplan afviser   Direktør i Centerplan, Christian Melgaard, afviser blankt angrebet fra rådgivergruppen. Han tolker brevet til politikerne som et forsøg på at presse Centerplan i forbindelse med uenighed om betalingen for enkelte ydelser vedrørende projektet.  »Vi har ingen intentioner om at lave supermarked, hverken over eller under jorden - det ville i øvrigt også være i strid med vores aftale med kommunen. Men det er rigtigt, at vi gerne vil tilbyde især de små producenter, at vi står for det praktiske i forbindelse med salget af deres produkter, men det skyldes ene og alene, at en lille fynsk producent af f.eks. ost næppe har ressourcer til at være i København hver dag. Men at kalde det for et supermarked, er noget sludder,« siger Christian Melgaard.  På Københavns Rådhus vil hverken Socialdemokraterne eller teknik- og miljøborgmestrer Klaus Bondam (R) blande sig i striden mellem Centerplan og rådgiverne. Klaus Bondam fastslår dog, at kommunen vil slå bremsen i, hvis byggeplanerne får karakter af et supermarked.  »Etableringen af Torvehallerne på Israels Plads sker i henhold til en koncessionsaftale, og lad mig slå fast, at koncessionsaftalen ikke åbner mulighed for et supermarked,« siger Klaus Bondam, der bakkes op af Socialdemokraternes politiske ordfører, Anne Vang.   Klik her for at åbne originalartiklen på Berlingske.dk   Der er mange muligheder for at synge med på sangene, hvis man bevæger sig ned til scenen i Torvehallerne.  For på scenen bydes på en lang række markante danske kunstnere, med forskellige udtryk, men med det til fælles, at de har været en naturlig del af den danske musikscene gennem en årrække.  Kandis er det første navn, der lægger ud. Det sker nemlig allerede på lørdag, 3. september.  Men listen er lang og især de smukke kvinder, kommer forbi Vejle. Søs Fenger, Lis Sørensen og Anne Dorthe Michelsen er tre kvinder, der har fodret danskerne med det ene solide hit efter det andet.  -Jeg synes, det er superfedt program, vi har. Og de tre kvinder glæder jeg mig meget til at opleve. Der er tale om pop, men stadig med hvert deres udtryk og genre, så oplevelsen vil være meget forskelligt fra kunstner til kunstner, siger Terje Thesberg, der er medindehaver af Torvehallerne.  Men det er ikke kun kvinderne, der er på banen. Eller scenen. Pretty Maids er også på programmet.  -Det har vi fået en utrolig stor og god respons på på Facebook, så det er vi selvfølgelig glade for, siger han.  Listen af musikalske kunstnere, der sætter gang i scenen fra nu og til jul er Kandis, Søs Fenger, Anne Dorte Michelsen, Hit med 80erne, Zididada, Lis Sørensens, Poul Krebs, Pretty Maids, Die Herren og Back in Black.  Derudover er der teater forestilling og danseforestilling samt levende musik i Væksthuset hver fredag og lørdag.   Hvor går du hen for at spise på et budget?    TORVEHALLER Et længere kapitel i den i forvejen lange saga om Hillerød Storcenter blev mod forventning ikke skrevet færdigt, da Økonomiudvalget onsdag havde torvehaller i Hillerød Storcenter på dagsordenen.  Udvalget skulle en gang for alle have besluttet, om der skulle siges ja eller nej til torvehaller i det omstridte megacenter på Møllebrogrunden ved Herredsvejen.  Et flertal bestående af Venstre, Konservative, Liberal Alliance og Radikale sagde da også ja, men blev med de øvrige partier i udvalget enige om at følge en indstilling fra Socialdemokraterne om, at sagen også skal være et punkt på byrådets dagsorden. Det betyder næppe, at styrkeforholdet ændrer sig til et nej til torvehallerne. Men alligevel er det vigtigt, mener gruppeformand fra socialdemokraterne, Louise Colding: " Sagen om Møllebro er vigtig for os, og mange af borgerne er optagede af sagen. Derfor skal den ikke afgøres på et møde bag lukkede døre." Hillerøds konservative borgmester Dorte Meldgaard uddyber.  " Efter indstillingen blev alle partier enige om, at sagen skal i byrådet." Økonomiudvalgets beslutning blev ifølge Dorte Meldgaard, at butiksenhederne i de 2000 kvadratmeter store torvehaller maksimalt må være på 30 kvadratmeter, og at de ikke må kunne slås sammen.  Desuden må de ikke forhandle en række varer som tøj og sko -en beslutning, der i forvejen er taget for de butikker i centeret, der bliver på 500 kvadratmeter eller minre.  " Den maksimale butiksstørrelse kommer ikke til at gælde for de torvehalsbutikker, der har servering", siger Dorte Meldgaard.  Inden onsdagens byrådsmøde skal Økonomiudvalget samles igen for at tage stilling til, hvor de 2000 kvadratmeter torvehaller skal hente deres areal.  Centeret er planlagt til at have en stor mængde butikker på mindst 750 kvadratmeter og en mindre mængde på 500 kvadratmeter og derunder.  Sidstnævnte gruppe må kun sælge living-produkter, det vil sige produkter til hjemmet, mens der er mere frit slag for de større butiksenheder.  Debatten om torvehallerne tog størstedelen af det fem timer lange udvalgsmøde og afspejlede dermed den livlige offentlige debat, der har været om projektet.  " Det gør naturligvis indtryk, at der er så stor en debat. Men vi er af den opfattelse, at torvehaller og storcenter vil lokke flere mennesker til byen", siger Dorte Meldgaard, der ikke vil give et bud på, om torvehaller vil være rentable.  " Hvis bygherren mener, at de vil være rentable, må vi stole på det. Det er ikke os som kommune, der skal vurdere, om noget kan løbe rundt.".  Liv mellem husene. Det er, hvad byerne kommer til at mangle her i overgangen mellem industrialderen og informationsalderen.  Den verdenskendte danske arkitekt og bypraktiker Jan Gehls gamle pointe er sandere end nogensinde, nu da det ene forældede industrianlæg efter det andet bliver forladt og mange steder omdannes til boliger, kontorer, institutioner og rekreative formål.  For nok var en havneby som København tidligere præget af støj og stank og møg, men der var autentisk livligt, fordi der var et fysisk, funktionelt kredsløb af produktion, varer og tjenesteydelser. Skibe, godstog, lastbiler, budcykler, sporvogne kom og gik, og folk arbejdede og levede synligt og hørligt og sad ikke blot stille ved hver sit tastatur eller cafébord.  I dag frygter man med rette, at ellers nogenlunde attraktive byer mellem deres forstæders sovende villaveje og historiske bykerners kunstige tivoliaktivitet mest af alt vil komme til at bestå af et voksende ingenmandsland af stort set ens kontorbyggerier, overdimensionerede indkøbscentre og motorvejsudfletninger.  Akkurat som man allerede kender det fra storbyer verden over. Derfor er det helt afgørende for livskvaliteten i byerne, at de bliver tilført funktioner, der erstatter dem, der forsvinder; vel at mærke i form af produktion og handel og kreativitet og ikke blot re-kreativitet.  TORVEHALLERNE i København, der åbnede på Israels Plads i går, er et eksempel på et sådant, helt uundværligt element i den gode by. Så meget desto mere urovækkende er det, at det har krævet nogle helt usædvanlig vedholdende og tålmodige borgeres indsats gennem 14 år at lade sig realisere. Torvehaller med faste stadepladser til grønthandlere, slagtere, fiskehandlere osv. findes overalt i verden, ikke mindst i den mediterrane, som vi danskere holder så meget af i ferierne. Og man skal ikke længere væk end til Sverige for som den naturligste ting at finde saluhaller i alle byer af en vis størrelse.  Men projektet drejer sig ikke kun om muligheden for at kunne handle gode fødevarer i indbydende omgivelser året rundt. Der er netop tale om etableringen af et meningsfuldt, funktionelt og attraktivt byrum på et helt centralt sted i hovedstaden.  Da Torvehallernes arkitekt, Hans Peter Hagens, begyndte at plædere for dem, gjorde han opmærksom på, at historien om den triste Israels Plads gik helt tilbage til nedlæggelsen af Københavns Vold i 1857, og at den hang sammen med det grønne bælte af parker fra Kastellet i øst til Tivoli i vest, som hans kollega Ferdinand Meldahl dengang havde kæmpet for at sikre.  Nu hvor de to Torvehaller ligger der, skaber de både mellem og omkring sig det, der med tiden vil blive et grønt byrum - den manglende forbindelse mellem Botanisk Have og Ørstedsparken.  Kun en nu fint indrammet karré ligger i vejen og bør gennembrydes, som Hagens har foreslået, så man får en hyggelig passage i stil med Klostergaarden og Jorcks Passage ved Strøget.  Torvehallernes bygninger er to nøgterne, lette og luftige, dobbelthøje længer i grafitgrå stålsøjle-og gittertagskonstruktioner og glas, toppet med rytterlys i bygningernes fulde længde. De er velproportionerede både til deres formål og i forhold til den omgivende bebyggelse, der er meget varieret og med hallerne får tilført et par velgørende stramme linealer som sigtelinjer.  Tagene er betænksomt lagt i præpatineret zink for at mindske refleksionsgener for naboerne. Det er således næppe med den omhyggelige arkitekts gode vilje, at de velafstemte glasfacader i sidste øjeblik er blevet forsynet med påklæbede tegninger af frugter, oste og vinglas og bobler, som var der allerede udsalg og knaldtilbud i butikkerne. Pil bare dem af igen efter indvielsen, tak.  ET ANTAL af vinduespartierne kan rulles op og lette gennemstrømningen på tværs af bygningerne og dermed yderligere bidrage til, at rummet vil fungere som en offentlig plads, man både kan opsøge målrettet eller blot nysgerrigt passere.  Pladsen er blevet lagt med de oprindelige brosten i en ny geometri afpasset husets.  Brostenene brydes af barnevognsvenlige dobbelte bånd af borduresten og fortsætter helt op til facaderne, ligesom granitten fortsætter indenfor i samme niveau som udenfor, hvilket forstærker fornemmelsen af, at livet ude og inde let og uformelt kan glide over i hinanden.  Mellem bygningerne og rundt om er sat platantræer, der med tiden vil gøre pladsen til den grønne, skyggefulde og duftende by-lund, man kender fra så mange dejlige pladser i syden. Anlægget suppleres af en café med udeservering lige ved metronedgangen på Frederiksborggade og ved Rømersgade af den eksisterende toiletbygning, der er blevet renoveret og rummer Torvehallernes administration og fortsat toiletter i kælderen.  Indenfor er staderne lagt ud som moduler a 50 kvadratmeter samlet om hver sin stålsøjle, der samtidig er hallernes bærende elementer. Alle installationer er ført synligt frem til staderne og bidrager til det uindpakkede og ærlige udtryk.  Men man skal ikke lade sig snyde, for alt er omhyggeligt gennemarbejdet, og detaljeringen er i orden. Midtergangen f. eks. måler 4 meter og 80, og netop den bredde har arkitekten fundet ved at skridte utallige markedshaller af verden over.  Hver stadeholder har mulighed for at præge sit felt inden for rammerne, og det har allerede givet en fin balance af munter mangfoldighed, djærv markedsstemning og en indbydende og overskuelig helhed. Da den begavede lokalplan for pladsen tilmed kræver udlejning til mange, små og uafhængige stadeholdere, er der ingen fare for degradering til endnu et sjælløst supermarked.  Men det helt afgørende og i hvert fald i øjeblikket uforlignelige ved hallerne er den sammenhæng af funktionelt indhold, præcis arkitektur og genialt nyt byrum, der bør give genlyd langt ind planerne for kommende byområder i København.  Det er kun alt for sjældent, at bygningen og det offentlige rum, den er med til at skabe, er så generøst sammenført som her. Det er hverken præget af megen originalitet eller store armbevægelser.  Men det er alt nok, som det er gjort. Omdannelsen af Israels Plads og voldanlægget er ikke fuldbragt, men det er begyndt, og denne del af byen er allerede en anden.  Herfra er der på den baggrund kun at kaste samtlige hjerter efter den stædige arkitekt og hans Torvehaller. Hans Peter Hagens er en helt, og det vil kun være rimeligt, om hans plads en skønne dag kommer til at bære hans navn.  CHRISTIAN BUNDEGAARD.  kultur@pol.dk   Et genialt nyt byrum, der bør give genlyd langt ind planerne for kommende byområder iKøbenhavn.    Fakta: fakta TORVEHALLERNE   Torvehallerne ligger på Israels Plads, hvor Københavns Grønttorv var placeret indtil 1958. Fra 1958 og frem til 2009 kunne man på pladsen stadig købe grøntsager, frugt, blomster og enkelte andre fødevarer hos et mindre antal stadeholdere.  Det samlede torveareal er 6.600 kvadratmeter. De to haller er tilsammen 2.500 kvadratmeter. Dertil kommer en mindre pavillon, som skal rumme café og restaurant. På torvet er der store områder til udendørs stadepladser.  Antallet varierer med årstiden.  Administration, kantine for stadeholderne og offentlige toiletter er placeret i den restaurerede gamle bygning på hjørnet af Frederiksborggade og Rømersgade.  Arkitekturværkstedet har tegnet Torvehallerne. Ejendomsvirksomheden Jeudan er bygherre og står for driften af hallerne, herunder udlejning af stadepladser.  Torvehallernes første officielle åbningsdag var i går.  Med det smallest mulige flertal i byrådet besluttede Hillerød i sidste uge at sige ja til M. Goldschmidt Holdings (MGH) planer om at bygge torvehaller i det kommende Hillerød Storcenter.  Den omdiskuterede beslutning -som S, SF, Fælleslisten og DF stemte imod -betyder nu, -at rammebetingelserne for en endelig færdiggørelse af lokalplanerne er på plads.  Ulrik Bebe er projektdirektør i M. Goldschmidt Holding A/ S og har fulgt byrådsdebatten tæt.  Han er meget glad for Hillerød Byråds beslutning: -Nu kan lokalplanen færdiggøres, og den forventer vi at have på plads inden årsskiftet. Der kommer derefter et udbud, sandsynligvis en totalentreprise, siger Ulrik Bebe til Licitationen -Byggeriets Dagblad.    Københavnsk inspiration   De 2.000 kvm torvehaller ud af de 46.000 kvm storcenter er inspireret af Torvehallerne i København, designet af arkitekten Hans Peter Hagens.  Men om også MGH har været i kontakt med netop den arkitekt, vil Ulrik Bebe ikke fortælle.  -De to projekter kan ikke umiddelbart sammenlignes.  Der bliver jo tale om en anden slags haller, idet disse kommer til at ligge inde i et storcenter. Jeg er sikker på, at det bliver en fordel for byen og at Hillerød får styrket sin status som markedsområde for hele Nordsjælland.  Socialdemokraten Louise Colding har imidlertid tvivlet stærkt på torvehallernes funktion.  -Vi skal værne om Hillerøds hyggelige handelsliv.  Derfor er vi imod torvehaller i et åbent område i centret, fordi det ville kunne udvikle sig til en stor dagligvarebutik.  Vi vil udvikle handelslivet i byen, og det skal gøres intelligent til gavn for både nyt og gammelt, siger hun.    Baggrund   M. Goldschmidt Holding A/ S (MGH) har erhvervet 83.000 kvm grundstykker centralt i Hillerød, hvor byggeriet på cirka 93.000 kvm skal opføres, fordelt på et shopping center på 42.850 kvm og et møbelhus på 31.000 kvm samt et hotel, kombineret med boliger og kontor på 19.000 kvm. Hillerød Kommune er i gang med at udarbejde lokalplan for området.  Den første etape af det samlede byggeri vil være shoppingcentret, hvoraf godt 38.000 kvm udgør butiksareal, resten er overdækket fællesareal, der med byrådsbeslutningen vil indeholde torvehaller. Ifølge MGH åbner storcentret til julehandlen 2015.  (Kilde: M. Goldschmidt Holding A/ S).  Friedhelm Gärtner fra Mostballaden i Olsker går rundt med en blomst i hånden. Både hånden og blomsten er så højt hævet, at blomsten er synlig på flere meters afstand.  - Der er guidet tur rundt til torvehallens stadeholdere, siger han, mens han går rundt i Rønnes gamle slagtehus, der i dag huser Torvehal Bornholm.  Bag ham går en lille gruppe gæster, som netop har været på besøg hos Stigs Oliven.  Friedhelm Gärtner fortsætter ind i cafeen.  - Vi skal have alle med. Vi skal hen til Marlene og høre om hendes æg, siger han og giver blomsten videre til Marlene Næsgaard fra Kobbevang Økogrønt i Østerlars.  Hun står blandt stadeholderne midt i torvehallen, hvor hun sælger frugt og grønt, honning og syltetøj og så de æg, det handler om i dag.  - I vinter valgte jeg at bygge min stald om, så nu har jeg 300 høns, der lægger æg, siger hun til den håndfuld gæster, som deltager i rundvisningen i forbindelse med madfestivalen Kulinarisk Ø.    Kvinder piller æg   I dagens anledning får gæsterne lov til at afprøve en gammel skrøne, der siger, at når man skal lave hårdkogte æg, så skal ægget helst være en uge gammelt, ellers kan man ikke pille det.  - Det skal vi afprøve nu. Der er æg, der er en dag gamle, og der er æg, der er en uge gamle. Værsgo, siger Marlene Næsgaard og peger på to æggebakker.  Det er to kvinder, der tager udfordringen op. Den ene tager et æg fra den ene æggebakke.  Den anden tager et æg fra den anden æggebakke.  Og så går de ellers i gang med at pille de kogte æg.  - Æg er et levende produkt, der forandrer sig, mens det står i skallen. Der er luft mellem hinden og skallen, og det bliver der mindre og mindre af, forklarer Marlene Næsgaard, mens de to kvinder piller videre.  - Hvis man skal lave omelet eller en kage, hvor man skal piske æggene op, så skal de helst være en uge gamle. Skal man lave pocherede æg, skæl de helst ikke være mere end et døgn gamle, tilføjer hun.  Så viser den ene af kvinderne et færdigpillet æg frem.  - Tadaa, se hvordan det ugegamle æg er færdigt, og du er ikke en gang halvvejs, siger Marlene Næsgaard til sine gæster og til den kvinde, der står med resterne af det stort set nylagte æg mellem hænderne.    Lidt mere dybdegående   Inden den guidede tur fortætter, når Marlene Næsgaard også at fortælle, at hendes høns lægger æg med en fast hvide og en meget gul blomme. Det gør de, fordi de spiser græs.  - I industriæg, også økologiske, der får hønsene mellem et og to gram græs om dagen.  Det er en art, som er fremavlet kun for at lægge æg. Jeg har 300 høns, og de skal have græs. Jeg slår græs til dem. Da det regnede forleden, slog jeg græs til dem. Den gule blomme kommer fra protein, og det protein er i græs. Mine æg kommer fra glade høns, der får det græs, de vil have, siger hun og giver blomsten tilbage til Friedhelm Gärtner.  - Kom alle sammen, vi fortsætter. Vi skal derhen til Hallegaard, siger han og peger på Hallegaards salgsvogn med blomsten.  Mens deltagerne går hen for at høre historien om Jørgen Toft Christensen og hans spegepølser, gårdbutik og slagtehus, får Friedhelm Gärtner lov til at fortælle om torvehallens bidrag til den bornholmske madfestival.  - Man kan tilslutte sig en guidet tur rundt til alle de producenter, der har et stade i torvehallen, hvor man kan høre lidt mere dybdegående om producenterne og varerne, end man kan i hverdagen, siger han.  Og blomsten? - Jeg gik efter et bornholmsk flag, men det var der ikke i torvehallen, så det blev en blomst, der er et godt tegn på de livsbekræftende produkter, vi laver, forklarer han.  Og så fortsætter turen til Ostehjørnet.    Kulinarisk Ø   Bornholms madfestival, Kulinarisk Ø, begyndte søndag, og varer frem til torsdag 28. juni.  Bornholms Tidende sætter i løbet af festivalen fokus på nogle af de arrangementer, man kan deltage i.  Du kan finde hele programemt for festivalen på hjemmesiden: bornholm. info/ madfestival .  AABENRAA: Rundt om i Aabenraa Kommune er der mange fødevareproducenter, og samtidig er der kulturbegivenheder, som netop har fødevarer i centrum. Derfor vil fødevarer spille en central rolle i Socialdemokratiets turistpolitik, som partiet præsenterede i denne uge.  Det regionale turistsamarbejde, Destination Sønderjylland, har fastlagt, at historie, natur og gode madoplevelser er de tre fyrtårne, Sønderjylland skal markedsføres på, og her mener Socialdemokraterne så, at Aabenraa Kommune især skal byde ind på fødevareområdet.  Partiet foreslår nu, at Markedspladsen i Aabenraa forsynes med nogle torvehaller, der kan tages ned, når der for eksempel er ringrideroptog eller andre begivenheder, som fylder hele pladsen.    Penge Er Afsat   -Torvehaller med boder, som førdevareproducenter kan leje, kan etableres nemt og billigt. Og markedspladsen ligger perfekt, når det gælder om at præsentere sine varer, fremhæver partiets borgmesterkandidat, Karsten Meyer Olesen.  Da områdefornyelsen af den sydlige del af Aabenraa blev præsenteret, var det planen, at Markedspladsen skulle være en del af projektet. I det første udspil blev pladsen brugt til en stor legebakke med motions-og legeredskaber.  Den idé vandt dog ikke den helt store genklang, og den har politikerne droppet igen.  I øjeblikket står det åbent, hvordan Markedspladsen skal indrettes, men kommunens planafdeling afbejder med forskellige muligheder.  Socialdemokraterne forestiller sig, at det meste af pladsen fortsat skal bruges til parkering, mens den sydligste del belægges med samme gule klinker, som også bruges i de øvrige renoverede gader.  På dette område skal de flytbare markedshaller placeres ifølge den skitse, Socialdemokratiet har lavet som en del af partiets turistpolitik.  Planen er, at torvehallerne både skal rumme de sælgere, der i forvejen bruger torvet om lørdagen, og lokale producenter af alt fra honning til øl og kyllinger.  



I 1966 skrev Jørn Utzon til Davis Hughes, Minister of Public Works i New South Wales, at hvis de honorarer, han havde til gode, ikke blev udbetalt, da ville han være tvunget til at standse arbejdet på Operahuset.  Dette blev udlagt som en fratræden og en længe ventet lejlighed til at blive fri for Utzon og derved gennemføre et ændret byggeri efter ministerens og hans rådgiveres ideer. Bygningen blev ikke et Operahus, endsige ’Operahuset’. Det tog 30 år, før sandheden kom frem, og siden har alle beklaget det skete.  På vej hjem fra et af de mange møder erklærede Jørn Utzon til Bill Wheatland og undertegnede: »Én ting ved vi med sikkerhed, og det er, at tekniske, konstruktive og kunstneriske problemer kan vi klare uden besvær. Der er kun én ting, vi ikke kan kæmpe imod – det er menneskelig dumhed«.   Det forekommer mig, at der uanset forskellen i byggeriernes størrelse er lighedspunkter mellem det ovenstående og den nuværende situation mht. Torvehallerne i København, men i arkitektur kan vi måske stadig tale om principper.  Så spørgsmålet er, om vi ikke i stedet for at kæmpe mod menneskelig dumhed burde forhindre, at den opstod.

  ET SUPER MARKED: Da Københavns overborgmester fredag formiddag klippede den røde snor over og erklærede Torvehallerne for åbne, begyndte et nyt kapitel i hovedstadens historie - intet mindre.  Efter mange år, hvor den ene specialforretning efter den anden måtte bukke under, så det indre København med ganske få undtagelser er ribbet for indkøbsmuligheder bortset fra nogle selvbetjeningsbutikker, er de ægte varer og den ærlige handel vendt tilbage. Blandt stadeholderne er Bornholmer-Butikken, der har fået et fint hjørne i den ene af hallerne.  Butikkens bestyrer, Hanneline Møller-Jensen, var ør i hovedet af lykke, da hun søndag eftermiddag gjorde klar til at lukke. De tre første handelsdage gik over al forventning, og mandagen - hvor hallerne holder fri - skulle bruges til at bestille flere varer. Flere produkter var udsolgt, og i det hele taget skal de bornholmske leverandører indstille sig på at fremstille flere varer for at kunne klare efterspørgslen.  Det er vist, hvad man kalder et luksusproblem.  »Jeg havde ikke drømt om, at det ville gå så stærkt. Kunderne strømmer til, og selv om vi har travlt, har vi også tid til at fortælle om varerne og snakke om de bornholmske lyksaligheder,« fortæller Hanneline.  Hun har været med fra starten, da Betty Løvschal fra Rutsker Feriecenter åbnede BornholmerButikken på havnen i Allinge og siden på Gudhjem Mølle.  Målet er, at alle bornholmske fødevarer skal findes i de tre butikker, og mens forretningerne i Allinge og Gudhjem især har kunder i sommersæsonen, kan afdelingen i Torvehallerne forvente salg hele året.  BornholmerButikkens besøgende vil gerne fortælle om deres kærlighed til klippeøen, hvad de oplevede og smagte.  Her genkender de kulinariske ferieminder, lige til at købe med hjem.  I udendørs stader er der grøntsager og frugt fra Samsø og Lolland-Falster., Bornholm er så afgjort den del af dronningeriget, der er bedst repræsenteret, og med hele sortimentet af egnsspecialiteter er butikken et tydeligt bevis på producenternes alsidighed.    14 års ventetid   Ejendomsselskabet Jeudan har bygget og driver Torvehallerne, som afskrives over hele 50 år. Men det er arkitekt Hans Peter Hagens, der har fået idéen og tegnet de lette og lyse haller, som nu tager imod et sultent publikum. Politikens arkitekturanmelder vurderede bygningerne til seks hjerter.  Københavns Torvelaug af 1998 er den borgergruppe, der sammen med Hagens har holdt utallige møder med mulige investorer, uengagerede embedsmænd ( nogle foretrak en busholdeplads på stedet) og to borgmestre, der ikke evnede at løse opgaven, nemlig Søren Pind og Ritt Bjerregaard.  Først da det børsnoterede ejendomsselskab Jeudan med valgsproget ' ordentlighed forpligter' engagerede sig helhjertet i opgaven med fuld opbakning fra overborgmesteren, kunne håndværkerne gå i gang. Anlægsomkostningerne løber op i 70 millioner kroner.    Rimeligt prisleje   Det er ikke et supermarked, men et super marked, skriver Torvehallerne på plakaterne, og forskellen er indlysende.  Her er det en glæde og ikke en triviel pligt at handle, og de friske varer fås i løs vægt uden tilsætningsstoffer og langtidsholdbarhed.  Udvalget spænder fra lødig hverdagsmad til det finere køkken, prisniveauet er ikke urimeligt - og man kan jo vænne sig til at spise mindre, men meget bedre.  København er med Torvehallerne trådt ind i rækken af europæiske storbyer med fødevaremarkeder, og enhver bornholmer må opleve stedet, når turen næste gang går til hovedstaden. I England har kulturen bredt sig, så der nu findes 2.000 markeder, der nu tegner sig for 15 % af fødevareomsætningen.  Arkitekt Hans Peter Hagens er søn af keramikeren Ursula Munch-Petersen fra Gudhjem og maleren Erik Hagens, og det var stolte forældre, der mødte frem til premieren. Vist har Hans Peter Hagens ansvaret for mange spændende byggerier i ind-og udland, men han vil især blive husket for Torvehallerne.  Dagbladet Politiken foreslog ligefrem, at pladsen, hvor der var grønttorv indtil for 50 år siden, omdøbes fra Israels Plads til Hans Peter Hagens Torv.    35 BORNHOLMSKE FØDEVARE-FIRMAER I DEN NYE BUTIK   Pastariget Lehnsgaard Den bornholmske Sennepsfabrik Den Gamle Skole - honning Kjærstrup Chokolade Hammershuslam Johannes Dam Bager Thorsen, Hasle Bager Mortensen, Nexø Svaneke Bolcher Nyker Brød Bornholms Mosteri Svaneke Købmandshandel Bornholms Valsemølle Bornholms Konservesfabrik Den Bornholmske Spritfabrik Lille Gadegaard Vin Bornholmerbryg Æbleplantagen Svaneke Chokoladeri Bechs Chokolade Lundsgaard Honning Karamelkompagniet Johan Bülow Lakrids Honninghuset Restaurant Koefoed Christiansøpigens Sild Bornholms Andelsmejeri Svanekeslagteren Lille Hallegaard Bornholmerslagteren Aarsdale Silderøgeri Boisen Is Krogsholms Æbleplantage Bornholmer Sennep.  RY Anlæggelsen af Stationstorvet og en torvehal på Klostervej skrider hastigt fremad. Fundamentet til hallen er nu synligt.  Projektet er skruet sammen i to faser som led i en krone-til-krone-aftale.  Kommunen skal tage sig af at få grunden anlagt, mens Ry City skal sikre finansieringen af hallen, som vil stå færdig i løbet af efteråret.  Hallen har et budget på to mio. kr., og pengene sikres med støtte fra Kvickly, men ikke uden betingelser.  Kvickly har erklæret sig parat til at give pengene, men først må byen vise sin vilje til at støtte det lokale projekt. Det skal borgerne gøre ved at handle i butikker, som er medlem af Ry City, der kører en bonkampagne efter samme model, som da Ry Hallerne skulle have støtte fra butikken på Siimtoften.  Derfor er der på diskene i butikkerne i øjeblikket opstillet indsamlingskasser, og her kan kunderne efter hvert indkøb aflevere deres bon.    Giver fire procent   Kvickly giver fire procent af hver krone, som der handles for, og det kræver, at der bliver købt for 50 mio. kr.  Da Ry Hallerne samlede ind, kom der ugentlige meldinger, og ledelsen i Ry City formand Lone Nielsen og næstformand Per Rasmussen bebuder da også, at der efter ferietiden vil blive skruet op for kampagneblusset, så finansieringen kommer på plads.  Det lykkedes mig at bo i Barcelona ad to omgange uden at fatte, at de bedste tapas fås på det store marked ved Ramblaen, La Boqueria.  Derinde ligger fisk og skaldyr i bjerge på is; friske grøntsager og frugt er stablet i pyramider ved siden af nødder, æg, pølser, skinker, olier, eddiker og ost af så god kvalitet, at mange af byens bedste restauranter køber deres råvarer på stedet hver morgen. Men de åbne tapasbarer på markedet har altid virket lidt snuskede med hæse stamkunder på høje barstole som pælesiddere over et hav af cigaretskod.  Efter råd fra en ven, der havde rejst Spanien rundt på jagt efter de bedste tapas, kravlede jeg nogle år senere op på pælen for at smage det, han havde kaldt verdens bedste tapas. Og det var ekstraordinært lækkert. Jeg husker især de friske knivmuslinger, der var sauteret et øjeblik på et gasblus, der stod presset op i hjørnet på de få kvadratmeter, baren havde til rådighed.  Og selvfølgelig er det fremragende mad. De får jo råvarerne fra bunkerne af frisk fangst 2 meter derfra. En knivmusling har ikke været død i mange timer, før den krymper sig i varm olie på panden.  Det er locavore i sin essens. Med skod under skoen, to mundfulde fantastico og så videre i byen.  Det er den markedskultur, vi skulle have haft med Torvehallerne. Et organisk virvar af forbindelser mellem hav og køledisk, mellem land og skærebræt og mellem leverandør og restauratør.  Torvehallerne er mere rent. Her er ingen skod på gulvet, for priserne er for høje til storrygende stamgæster. Graffitien på ruderne er tegnet af arkitekter, og ikke én mælkekasse står tilfældigt.  Det er nordisk design, og det er tilmed pissekoldt, den dag jeg sidder i hjørnet hos Sushi Lovers med ryggen mod hallernes glasfacade.  En markedshal skal være karakteriseret af en samlende stedsånd, et fælles rum, hvor der synes at være en sammenhæng mellem det, man kan købe, og det, man kan spise. Men Torvehallerne efterlader et indtryk af at være inddelt i individuelle celler af butikker og restauranter i indbyrdes konkurrence, og der er mere en stemning af markedskræfter end af markedskultur.  Sushi Lovers ligger klos op ad fiskehandlerne.  Og vi kunne se sækkevogne køre kølekasser af frisk fisk ind fra de stole, hvor vi sad og spiste fisk fra Stillehavet, Japan, Norge og Middelhavet.  Det ved vi, fordi vi spurgte. Fiskene i vores sushi havde med andre ord sammenlagt rejst mere end 20.000 kilometer for at ende her på min skiferplade, der stod på et bord kun en halv meter fra friske fisk fra lokale farvande.    Antarktisk aroma   Sushien var lige så kold som brisen.  Godt nok skal det meste rå fiskekød til sushi have været frosset ned, uanset om det kommer fra Øresund eller Østhavet.  For at dræbe parasitter. Det er et lovkrav fra Fødevarestyrelsen. Men når det så serveres, er det afgørende, at man kender til grundpræmissen for god sushi.  Nemlig at den skal serveres ved kropstemperatur.  Man skal helst ikke kunne føle en temperaturforskel, når sushien rammer tungen. Fødevarestyrelsen tillader, at sushi må være uden for køl i tre timer, og i det tidsrum kan den sagtens nå op på kropstemperatur.  Men Sushi Lovers demonstrerede, at sushi mister sin smag, når den er for kold. Sushiens kvaliteter er netop de små sarte smagskoordinater i de enkelt afstemte friske råvarer. Men her forsvandt risens nøddedybde balanceret af eddikens syre, fiskens sødme og salt og grøntsagernes urtede aromaer i en kølig fornemmelse i munden.  Meget sigende var deres snack aftenens største oplevelse. Den var nemlig varm og lod sødmen fra en tempurastegt kammusling træde elegant igennem dejens milde salt for at gå i forbindelse med soyaskum og en græsset kant fra friske ærteskud.  Deres katzu maki med laks var lun med tempurastegt skal og lidt varme fra en chilimayo, men fisken var så kold, at man egentlig kun fik aroma fra de spæde korianderskud og lidt salt sødme fra teriyaki-sovsen.  Og så gik der for alvor køl i den. De friske rispapirruller med tun, avokado, agurk, koriander og noget ubestemmeligt grønt var vel ikke mere end 5-7 grader og smagte af absolut intet. Husets uramaki special rolls lå også i kølig dvale.  I den såkaldte Super California gik flyvefiskerogn, avokado, agurk, sprød tigerreje og surimi (krabbepinde) i et og ingenting, mens en Sushi Lovers-roll kunne lidt mere med teriyaki-sovs, friske forårsløg og ikke mindst en tatakitilberedt tun, som med sin flamberede kant havde fået lidt varme, så både den let bittersøde kant og den metallisk søde havsmag fra den rå kerne smagte mere igennem.  Selv om vi spiste vores nigiri specials til sidst, havde de holdt sig kolde, men igen var der hjælp at hente i tataki-tunen, og den flade kotelet af en kammusling var så enorm, at den nåede at få kropstemperatur, mens man tyggede sig igennem den. Derfor kunne dens delikate sødme først smages til sidst, hvor den nåede at gå godt i symbiose med en champagnecreme, hvis syrlige og bitre tropicana-smag kun blev forstærket af peber.  Den nigiri beviste, at der var smag at hente under permafrosten. Så selv om maden ikke tilberedes på stedet, men står klar på køl, ville man komme langt ved at lade den stå ude et par timer. Også selv om stuetemperaturen var antarktisk i Torvehallerne denne aften.  joakim.grundahl@pol.dk   Sushien var lige så kold som brisen.  Fejl og Fakta: 24.02.2015  I anmeldelsen af restauranten Sushi Lovers på bagsiden af Ibyen fredag 20.2. gav vi indtryk af, at sushien bliver leveret udefra.  Det er forkert: Den tilberedes på stedet, når gæsten har bestilt  HORNBÆK: De kommende torvehaller på Øresundsvej 2 i Hornbæk vil fjerne udsigten til Nakkehoved Fyr, klitter og hav. Og gavlen fra byggeriet vil skygge for lysindfaldet i nabobygningen.  Det er kernen i den indsigelse, som en enkelt nabo har imod byggeriet.  Naboen fik ikke medhold i sin indsigelse, da byggesagen blev behandlet af Helsingør Kommunes teknik-, miljø-og klimaudvalg i oktober.  Politikerne valgte at følge anbefalingen fra Center for teknik, miljø og klima, der vurderede, at » det ansøgte ikke ligger ud over, hvad naboerne i området må forvente indenfor lokalplanens anvendelsesbestemmelser « . Naboen har imidlertid udnyttet sin mulighed for at anke sagen til Natur-og Miljøankenævnet.  Her har sagen ligget siden den 17. november.    Lang sagsbehandling   Et eventuelt byggeri kan først gå i gang, når sagen er afgjort af Natur-og Miljøankenævnet, og kun hvis klageren ikke får ret.  Det er usikkert, hvornår sagen afgøres, men det er ikke unormalt med sagsbehandlingstider på op til et år.  Hvis der findes sådan noget som umiddelbar berømmelse på Bornholm, så var det nok det, som Tobias Mortensen og Gustav Blomquist oplevede søndag eftermiddag.  Godt nok var berømmelsen begrænset til Torvehal Bornholm, men den var tydelig.  Det var dem, folk talte om, og det var dem, folk talte med. Årsagen til opstandelsen var, at de havde bagt en kage, som deltog i torvehallen høstkagekonkurrence.  - Vi så begivenheden på Facebook, og så tænkte vi, at det kunne være sjovt at stille op, sagde Tobias Mortensen til Bornholms Tidende.  - Vi har aldrig rigtig bagt før, tilføjede Gustav Blomquist.  Først bagte de en prøvekage, som de så arbejdede videre på for at opnå det resultat, som de præsenterede dommerne for: Lagkagen Efterårska(ge) os.  Kagerne skulle leve op til det høsttema, som prægede hele weekenden i torvehallen.  Det klarede drengene ved at bruge æbler til det ene af lagkagens lag.  - Først tog vi æblerne og lavede en æblemos.  Det var begyndelsen, fortalte Gustav Blomquist.  Da de smagte på æblemosen og de hjemmebagte lagkagebunde, syntes de, at der manglede noget syrligt. Løsningen var hindbær, nærmere bestemt hindbærmousse.  - Så var syrebalancen på plads, forklarede Gustav Blomquist, efter kagen var afleveret, men inden dommerne smagte på den.  På det tidspunkt var drengene allerede blevet berømte i torvehallen, som delte et billede af lagkagen på Facebook og bemærkede, at den straks havde placeret sig som favorit.  Måske fordi den var den eneste afleverede kage på det tidspunkt.    Mange timer   Ligesom det var første gang, Tobias Mortensen og Gustav Blomquist prøvede at bage, var det første gang, Torvehal Bornholm arrangerede en kagekonkurrence. De deltagende kager blev bedømt ud fra tre kriterier, nemlig idé, udseende og dekoration og sidst, men ikke mindst, smag.  Dekorationen havde drengene tænkt meget over og gjort meget ud af. Toppen af kagen var dekoreret, så den lignede en skovbund, og siderne var delvis dækket af kakao, som symboliserede jordbunden.  - Det har været en spændende udfordring, som vi har brugt mange timer på, fortalte Tobias Mortensen.  - Vi har næsten haft søvnløse nætter, supplerede Gustav Blomquist.  Det meste af ventetiden tilbragte de ude foran torvehallen, men nysgerrige og imponerede gæster kiggede beundrende på deres kage og de andre kager på bordet. Om de kommer til at bage mere, vidste de ikke endnu.  - Det har været meget sjovt, sagde Tobias Mortensen.  - Men det bliver ikke en fast hobby, tilføjede Gustav Blomquist.  Og så gik dommerne Helle Rimmer og Majken Kofod i gang med at smage på kagerne.  Det har været en spændende udfordring, som vi har brugt mange timer på Tobias Mortensen .  I Arizonas ørken findes et vandhul, der har navnet Rattlesnakes Creek, og her skal man holde sig på stien derhen, for som navnet antyder, er klapperslangerne på hjemmebane.  I Amazonas jungle findes en slange, en anakonda, der vejer 150 kilo og er ni meter lang. Lad være med at tage på date med den.  I Sydafrika findes en sort mamba, der både er en ond og meget giftig fætter og har den utrolige evne, at den kan rejse sig i to meters højde, og dermed sagtens kan se dig i øjnene. En dansepartner fra Helvede.  Og så er der Big Fat Snake.  Noget mere fredeligt, selvom et brud mellem Big fat Snake og guitarist Peter Viskinde trak overskrifter i aviserne.  Men det er fortid og nu gælder det Torvehallerne.  Jo, Big Fat Snake er på hjemmebane i Vejle og et band man altid kan tage en date med til -og alle andre selvfølgelig.  Og danse til dem, er jo nemt.  Big Fat Snake er i Torvehallerne den 11. marts, og mon ikke de fem musikere hiver sange frem fra både nutiden - albummet Come Closer er helt frisk og sprød samt mange hits fra fortiden.  Bandet har et bagkatalog, der aldrig svigter. Sange som Flames, Fight for Your Love, No Peace Like in Heaven, Bosoir Madame med flere er garanti for fællessang.  Big Fat Snake blev dannet i 1990, og er kendt som et altid sikkert live-band, som altså kan opleves fredag den 11. marts i Torvehallerne.  RY Stationshavens Venner har nu afleveret en officiel indsigelse til kommunen mod en torvehal på Posthusgrunden i Ry, som Midtjyllands Avis skrev i sidste uge, at de ville gøre.  -Jeg har personligt været på rådhuset i Skanderborg og afleveret vores brev og fået en skriftlig kvittering på, at kommunen har modtaget det, siger formanden for foreningen Finn Holmboe, da han fremviser en kopi af brevet med den kommunale underskrift.    Stilet til byrådet   Brevet er stilet til Skanderborg Byråd, og sekretariatschef i kommunen Henrik Rosenlund oplyser til Midtjyllands Avis, at det allerede mandag eftermiddag blev rundtsendt i kopi til samtlige byrådsmedlemmer.  Det betyder, at det vil indgå i behandlingen, når sagen er på dagsordenen i økonomiudvalget onsdag aften.  Hvis udvalget vælger at sende sagen videre trods indsigelsen, kan beslutningen blive udskudt på byrådets møde den 26. oktober.  -Vi mener, at Ry har brug for en bygning, der for Ry-borgerne og byens gæster fremstår som et møde-, være-og oplevelsessted. Vores bud er Anna Klindt, Ry Borger-og Kulturhus, skriver Stationshavens Venner til byrådet og henviser til, at 12 lokale kulturfrivillige foreninger bakker op om ønsket.  Udover dem er det Colouritten, Folkeuniversitetet, Flygtninge og Frivilliggruppen i Ry, Knudsøkoret, Ry Musik, Ry Fortællekreds, Ry Kunstforening, Ry Aftenskole, Ry Seniorkor, Gl. Rye Borgerforening og Ældre Sagen.  -Vi er ikke i tvivl om, at når de rigtige betingelser for brugen af en sådan bygning er til stede, vil mange flere foreninger og interessegrupper komme på banen, skriver Stationshavens Venner.    Anmoder om udsættelse   -Vi ved, at Skanderborg Kommune værdsætter frivilliges indsats -det er jo også fra dem, at mange initiativer til aktiviteter udspringer -til glæde for helheden. Vi anmoder om, at Skanderborg Byråd udsætter beslutningen om opførelse af en torvehal på Posthusgrunden, således at der bliver god tid til at foretage nødvendige undersøgelser af finansieringsmuligheder og udarbejdelse af en langtidsholdbar løsning, skriver Stationshavens Venner afslutningsvis.  Sagen om torvhallen var til behandling i miljø-og planudvalget sidste tirsdag, og projektet blev bakket op af udvalget. Venstres Peder Porse ønskede dog som omtalt i Midtjyllands Avis at få undersøgt, om der først skal laves en lokalplan for området. Det er dog blevet afvist af planafdelingen, har udvalgsformand Claus Leick oplyst til avisen.  RY Anlæggelsen af Stationstorvet og en torvehal på Klostervej skrider hastigt fremad.  Fundamentet til hallen er nu synligt.  Projektet er skruet sammen i to faser som led i en krone-til-krone-aftale.  Kommunen skal tage sig af at få grunden anlagt, mens Ry City skal sikre finansieringen af hallen, som vil stå færdig i løbet af efteråret.  Hallen har et budget på to mio. kr., og pengene sikres med støtte fra Kvickly, men ikke uden betingelser.  Kvickly har erklæret sig parat til at give pengene, men først må byen vise sin vilje til at støtte det lokale projekt.  Det skal borgerne gøre ved at handle i butikker, som er medlem af Ry City, der kører en bonkampagne efter samme model, som da Ry Hallerne skulle have støtte fra butikken på Siimtoften.  Derfor er der på diskene i butikkerne i øjeblikket opstillet indsamlingskasser, og her kan kunderne efter hvert indkøb aflevere deres bon.    Giver fire procent   Kvickly giver fire procent af hver krone, som der handles for, og det kræver, at der bliver købt for 50 mio. kr.  Da Ry Hallerne samlede ind, kom der ugentlige meldinger, og ledelsen i Ry City formand Lone Nielsen og næstformand Per Rasmussen bebuder da også, at der efter ferietiden vil blive skruet op for kampagneblusset, så finansieringen kommer på plads.  Der bliver fyret jokes af fra alle hylder, når årets første Comedy Zoo On Tour åbner i Torvehallerne i Vejle fredag den 26. februar kl.20. Programmet byder nemlig på tre af landets absolut sjoveste komikere -fra new-comeren Martin Høgsted, der med sin grænseløse humor har gjort kometkarriere inden for stand-up, over den dybdeborende satiriker Michael Schøt til den veletablerede drengerøvskomiker Anders Fjelsted.  De tre komikere har gennem tiderne arbejdet sammen på kryds og tværs og glæder sig til at tage på tour sammen. Fjelsted var f. eks.  vært på " DM i stand-up", da Høgsted vandt og de har senere været " i krig" sammen, da de underholdt tropperne i Kosovo. Anders Fjelsted og Michael Schøt medvirkede begge i " De Udvalgte", der var en stor succes og udkom på DVD sidste år.  Martin Høgsted er regerende Danmarksmester i " DM i stand-up".  Høgsted er lige nu en af mændene bag " Live fra Bremen", og du får her en forsmag på den humor, du kommer til at opleve meget mere af i fortsættelsen af " Live fra Bremen".  Anders Fjelsted har netop ligget under mange juletræer med DVDudgivelsen af " De Udvalgte", der hittede på de danske scener tidligere sidste år.  Han var en yderst habil håndboldspiller, som i sin ungdom var en del af Skovbakkens førstehold. Det blev endda til europæiske kampe.  Men det var musikken, der blev Poul Krebs skæbne. Han har stort set altid skrevet og spillet egen numre, og i 1970erne begyndte karrieren at tage form.  I 1979 kom debutpladsen Storm på gaden, og op gennem 80 ´ erne blev han en naturlig del af den århusianske bølge, som ramte hele landet, men det var først i 1990 med pladen " Fri som et forår", at Poul Krebs begyndte at slå hul til danskernes musikalske hjerter. Og i 1995 kom hitalbummet " Små sensationer", der fik Poul Krebs op i den musikalske superliga.  Han er stadig en naturlig del af det danske musikmiljø. Lørdag den 12.  november giver han koncert i Torvehallerne og med sig har han det faste band The Angelenos Og du har en mulighed for at vinde billetter til koncerten. Første præmien vinder to billetter til koncerten samt buffet før koncerten i Torvehallernes væksthus. Anden præmien er to billetter til koncerten.  Det kræver såmænd ikke ret meget mere end held at vinde præmierne, for det eneste man skal gøre, for at deltage, er, at sende en mail eller brev til os. Skriv dit navn, adresse samt telefonnummer og send det til vind-vej@budstikken. com ( skriv krebs i emnefelt) eller som brev til Lokal-Bladet Budstikken Torvegade 17, 1 sal, Vejle.  Vi skal have brev eller mail senest fredag eftermiddag ( 23. oktober), hvor vi trækker lod og kontakter de to heldige, der henholdsvis har vundet første eller anden præmien.  Den er kendt som et sted, hvor man kan købe et udvalg af lokalt producerede fødevarer og nyde en kop kaffe i stedets café. Sådan har det været siden åbningen, og sådan vil det fortsat være, men det skal også være et sted, hvor folk mødes, synes Trine Køhlert og Brian Jensen, som driver cafeen.  - Vi er ved at lave et musikprogram, så der kommer musik i gården henover sommeren, deriblandt et rigtigt brostensbal med kulørte lamper og det hele. Det må vi have, siger Trine Køhlert.  Caférummet vil de forsøge at sælge som et sted, hvor man kan holde møder og leje sig ind til lukkede arrangementer i både dag- og i aftentimerne, og i salgshallen har de en idé om at arrangere nogle langbordsmiddage.  - Nogle middage, hvor folk kan komme ind, og vi kan have staderne åbne, og så kan man gå fra stade til stade og forsyne sig med det, man skal spise. Det er en anden idé, vi går og arbejder med lige nu, siger hun.    Et sted for alle   Endelig vil torvehallen gerne opfattes som et sted, der er for alle. Et sted, hvor man kan komme hen, hvis man producerer noget, man vil vise frem for kunderne og finde ud af, om det er noget, der virker eller ej.  - Derfor har vi lidt i støbeskeen at lave en månedlig markedsdag, hvor vi inviterer alle, der producerer noget. Det kan være hvidløg, tomater, kage eller noget helt fjerde. Så er det den dag, man kan komme og sælge sine ting. Det har vi god succes med til vores høst- og julemarkeder. Det er for at gøre stedet tilgængeligt for så mange mennesker som muligt, fortæller Trine Køhlert og tilføjer:  - Det gør, at kendskabet til stedet bliver større, og at vi ikke opfattes som et sted, der kun tager de etablerede producenter. Det skal være for alle.  BYGGERI. Lige som Valby Torvehaller kan meddele, at de drejer nøglen om efter kun fire måneder, er konservativ borgmester i Hillerød Dorte Meldgaard klar til at kaste sig ud i et 2.000 kvadratmeter stort torvehalsprojekt i det kommende Hillerød Storcenter. Også Venstre støtter de nye torvehaller i Hillerød, mens Socialdemokraterne endnu ikke har besluttet sig.  En rapport har vist, at torvehallerne vil have begrænsede konsekvenser for detailhandlen i Hillerød. Torvehallerne ventes at komme på dagsordenen i økonomiudvalget senere på måneden. Det skriver Frederiksborg Amts Avis. SHJ.  Men de var ikke blevet bagt tilstrækkeligt, fortæller torvehallen på facebook, og derfor står man nu klar med et tilbud:  - Til dig, som købte et rugbrød i fredags, kom meget gerne igen på fredag og få et nyt rugbrød som erstatning. Naturligvis uden beregning, lyder det fra Torvehal Bornholm på Facebook.  Koncerten begynder klokken 20.30, og billetter kan købes i Torvehallernes reception.   Klik her for at åbne originalartiklen på Vejleamtsfolkeblad.dk   SDR. VISSING -Torvehallen i Sdr. Vissing holder markedsdag søndag 8. juni kl. 10 til 16. Her vanker der smagsprøver på mange forskellige specialiteter, og man kan nyde en kop kaffe i Torvehallens nye café-afdeling.  Torvehallen i Sdr. Vissing er ved at tage hul på sommersæsonen, og i den forbindelse kan indehaver Inge Kunz oplyse, at man har indgået en samarbejdsaftale med Visit Horsens om at blive et lokalt turist-infocenter.  Planerne om at bygge torvehaller på Israels Plads i København lever videre, selvom den oprindelige bygherre, udviklingsselskabet Centerplan, er gået konkurs.  Ifølge Københavns teknik- og miljøborgmester Klaus Bondam (R) er en endnu unavngiven investor interesseret i at overtage projektet og skyde penge i torvehallerne, hvor tanken er, at fødevareproducenter fra hele landet skal sælge bl.a. frisk fisk, kød, mejeriprodukter, saft, øl, is brød, grøntsager og en lang række andre kulinariske egnsspecialiteter.  »Der er forhandlinger med en solid investor, der gerne vil overtage den konces­sionsaftale, som kommunen i sin tid indgik med Centerplan, og jeg håber meget, at vi finder en løsning, fordi alle partierne i Borgerrepræsentationen gerne vil have projektet realiseret. Jeg forventer, at torvehallerne kan stå klar om cirka to år, men det er vanskeligt at sætte en præcis dato på, da byggeriet af torvehallerne også skal ses i sammenhæng med renoveringen af hele Israels Plads og den parkeringskælder, der ligger på stedet,« siger Klaus Bondam.    120 har vist interesse   I Københavns Torvelaug, der gennem ti år har arbejdet på at få projektet gennemført, er arkitekt Hans Peter Hagens med egne ord ualmindelig glad for, at torvehallerne tilsyneladende kan opføres, selvom Centerplan er gået konkurs.  »Det er en meget glædelig nyhed, og i Torvelauget ser vi meget frem til at fortsætte arbejdet efter det oprindelige koncept, hvor torvehallerne indrettes med små stader, som drives af de enkelte stadeholdere,« siger Hans Peter Hagens.  Torvehallerne tænkes placeret mellem Frederiksborggade, Linnésgade, Rømersgade og Vendersgade, og i omegnen af 120 potentielle stadeholdere har vist interesse for at leje sig ind i torvehallerne. I løbet af december arrangerer Torvelauget julemarked på Israels Plads, hvor det vil være muligt at få en forsmag på, hvad torvehallerne kan byde på.  jwe@berlingske.dk   København har sit madmekka Torvehallerne, og nu får nabokommunen Frederiksberg også en torvehal.    Et mylder af mennesker skal igen fylde Israels Plads i København, hvor kommunen vil opføre torvehaller til 70 millioner kroner. Ejendomsselskabet Jeudan styrer projektet, og allerede til foråret 2011 ventes byggeriet at stå klar.   I alt kommer torvehallerne til at råde over et areal på 6.625 kvadratmeter, der giver plads til 156 boder. Hele pladsen bliver indrettet, så boder kan kombineres på en lang række forskellige måder og overdækkes, alt efter om der for eksempel er forårsfest eller dagligt salg af kød, fisk, ost, frugt og grønt.   Med torvehallerne bliver Israels Plads ført tilbage til perioden fra 1889 til 1958, hvor pladsen var Købanhavns grønttorv.  »Vi glæder os, til vi kan åbne Torvehallerne om et års tid. Hallerne vil byde på en bred vifte af fødevarer, præsenteret attraktivt i traditionel markedsstil, som vi kender fra andre storbyer rundt omkring i verden«, siger Jeudans adm. direktør Per W. Hallgren til Politiken.  Torvehallerne skal bygges efter det oprindelige forslag med to lange overdækkede haller tegnet af arkitekt Hans Peter Hagens. Der bliver ikke parkeringskælder under hallerne, som det tidligere har været foreslået. Her skal i stedet være toiletter, personalerum og lager.  Torvehallen i Voervadsbro ytter til Sdr. Vissing om kort tid.  Gårdbutikken i Voervadsbro lukker den 26. maj, og efter et par uger med ytning og forberedelser genåbner Torvehallen den 9. juni i sin nye skikkelse med adresse på Toftegårdsvej 2 i Sdr. Vissing.  Åbningen markeres med en festlig markedsdag den 9. juni, hvor mange af torvehallens faste leverandører -lokale fødevareproducenter, gårdbutikker, kunsthåndværkere, mikrobryggerier m.. -vil deltage. Markedet er åbent fra klokken 10 til 16.  Flytningen har praktiske årsager. Inge Kunz vil gerne samle alle sine forretninger under samme tag, og da hun også driver Toften Bed &amp; Breakfast på Toftegårdsvej 2 i Sdr. Vissing, bliver det her, at Torvehallen får sin nye placering.  -Jeg kan bedre udnytte min tid og mine kræfter, hvis jeg samler mine aktiviteter på ét sted, fortæller hun.  Inge Kunz åbnede Torvehallen i Voervadsbro i maj 2009 ved et samarbejde med Det Lille Røgeri. Det var nærliggende, da hallen er placeret bag røgeriet.  Det samme koncept Konceptet ændres ikke, selv om forretningen ytter. Det drejer sig stadig om, at lokale fødevareproducenter og kunsthåndværkere kan få deres varer solgt i Torvehallen.  Flere af leverandørerne har deres egne gårdbutikker, hvor de sælger kød, grøntsager og meget andet, men de bruger Torvehallen som salgssted og " udstillingsvindue", og ideen med at samle mange lokale fødevareproducenter og kunsthåndværkere under samme tag har vist sig at være meget levedygtig.  -Alle vores 36 faste leverandører fortsætter, understreger Inge Kunz.  Torvehallens sortiment er alsidigt. Man kan købe kød, årstidens grøntsager, vildt, fjerkræ, frugt, håndbrygget øl, keramik, kunsthåndværk, mange forskellige specialiteter og krydderier -og endda kunst og bøger.  Med placeringen i Sdr.  Vissing får Inge Kunz bedre mulighed for at tilgodese både torvehallen og Toften Bed &amp; Breakfast, som hun har indrettet i byens tidligere plejecenter. Toften Bed &amp; Breakfast har syv lejligheder.  Overnatningsstedet åbnede i fjor, og besøgstallet har været stigende, oplyser Inge Kunz.  Torvehallen får til huse i halvdelen af den gamle festsal, der hører til Toften. Her er der omtrent lige så meget plads som i den nuværende hal i Voervadsbro.  Inge Kunz er glad for, at hun kan være med til at forsyne Sdr. Vissing med en butik, og hun understreger, at det gode samarbejde med Det Lille Røgeri i Voervadsbro fortsætter.  Samarbejdet udmønter sig blandt andet ved, at man kan bestille varer i torvehallen og derefter få varerne udleveret i Det Lille Røgeri i røgeriets åbningstid.   Vejle: Fredag aften klokken 23.27 havde en 30-årig mand fra Aalborg svært ved at finde et toilet, da han befandt sig ved Torvehallerne på Fiskergade.   I følge Sydøstjyllands Politi valgte manden derfor at tisse lige ved udgangen til Torvehallerne. Det førte dog til, at han blev sigtet for at overtræde ordensbekendtgørelsen, og fik en bøde med sig videre.  VIG: Igen i år holder Vig Handelsforening julemarkeder, i år i den nye Torvehal midt på Vig Hovedgade. Her vil der være kræmmere både søndag den 3 og 10. december fra kl. 10 til 14. Boderne vil byde på både nyt og gammelt til pynt og gaver.  I Torvehallen vil man begge weekender kunne købe gløg og æbelskiver samt købe sit juletræ af spejderne. Der vil være brændte mandler, salg af pølser og Gymnastikforeningen sælger kaffe og kage.  Man kan også få en gratis tur med hestevogn begge søndage.    Juletoget kommer   Søndag den 3 december kommer julemanden med toget til Vig station sammen med nissemor og alle de små nissebørn kl 11.45. De deler slik-poser ud til de artige børn, der kommer og byder ham velkommen til Vig. Julemanden kører i optog gennem Vig by fulgt af Garden og brandbiler.  Børnene vil kunne tegne en tegning til julemanden og lægge sin tegning i ønskebrøden ved torvehallen, så vil julemanden kl. 13 trække lod om gavekort til Vig Bio.  Også søndag den 10 december kigger julemanden forbi. Han kommer til Torvehallen kl.  12 og mødes med børnene og deler lidt godter ud.  SDR. VISSING -Gårdbutikken Torvehallen er nu flyttet fra Voervadsbro til Sdr. Vissing, og forretningen åbner i sin nye skikkelse søndag 9.  juni på Toftegårdsvej 2 i Sdr.  Vissing.  Genåbningen og flytningen markeres med en stor markedsdag fra klokken 10 til 16, hvor man kan købe masser af varer såsom kød, grøntsager, kunsthåndværk og meget andet, og det bliver også muligt at købe mad og drikke.  Ikke mindst man opleve en foredragsrække.  Baggrunden for flytningen af Torvehallen er, at indehaveren Inge Kunz samler alle sine forretninger under ét tag. Hun driver nemlig også Toften Bed &amp; Breakfast i Sdr. Vissing, så det bliver her på Toftegårdsvej 2, at Torvehallen får sin nye placering.  Ideen er stadig, at lokale fødevareproducenter og kunsthåndværkere kan få deres varer solgt i Torvehallen.  Flere af leverandørerne har deres egne gårdbutikker, men de bruger også Torvehallen som salgssted.  Foredrag med forfatter-Foredragsrækken under markedsdage i Sdr. Vissing den 9. juni indledes klokken 11-12 af forefatteren og kunstneren Marie Elisabeth A. Franck Mortensen fra Gl.  Rye. Hun har skrevet den anmelderroste bog " De Kreative Mellemrum", og hun kan berette om, hvordan man kan bruge sin kreativitet på en konstruktiv måde.  Fra klokken 13 til 14 kan man høre noget om de sundhedsmæssige fordele ved at gå barfodet, og fra klokken 14 til 15 er der foredrag om netværks-marketing.  Inge Kunz åbnede Torvehallen i Voervadsbro i maj 2009 ved et samarbejde med Det Lille Røgeri. Selv om hallen nu flytter, så fortsætter samarbejder med Det Lille Røgeri, blandt andet ved, at man kan bestille varer i torvehallen og derefter få varerne udleveret i Det Lille Røgeri.  Glæde over bymidtens udvikling, da der i går var rejsegilde på Torvehallen   RY - Et gammelt ordsprog siger, at det skal være skidt, før det kan blive godt.  - Hvis det er sandt, så bliver det her rigtig godt.  Sådan lød det fra formand for Ry Borgerforening, Leif Laursen, da han i går talte ved rejsegildet på byens nye Torvehal foran 30-40 fremmødte.  Torvehallen er under opførelse på posthusgrunden, som pladsen midt i byen hed indtil den for nylig skiftede navn til Stationstorvet. Pladsen har stået tom siden posthuset blev revet ned i 2009, og siden har der været en langtrukken debat om, hvad der skulle ske med den centrale plads.  - Det har sat Ry-borgernes tålmodighed på prøve.  - Mens diskussionen kørte blev pladsen mere og mere trist, konstaterede Leif Laursen, som derfor ser med stor glæde på den nye torvehal.  - Jeg glæder mig som Ry-borger i dag. Det er flot arbejde af arkitekter og håndværkere. De har gjort det rigtig godt, sagde han før rejsegildet gik over i pølser og vand fra den lokale pølsevogn.  Torvehallen, der skal bruges til markeder og forskellige andre aktiviteter i midtbyen er opført i kraftigt tømmer, som giver den et markant udseende.   Arkitekt Hans Peter Hagens og bygherren Centerplan, som sammen skulle have realiseret torvehals-projektet i hjertet af København, er røget i totterne på hinanden.     Torvehallerne på Israels Plads ved Nørreport Station i København er med omkring 6 millioner årlige besøgende en stor succes.    Fra fredag den 14. til og med søndag den 16. august er der som tidligere år Cubanske Dage i Torvehallerne ved Nørreport Station i København.  Torvehallernes mange butikker og pladsen ved hallerne vil emme af Cuba - dufte, lyde, rytmer og smag.  Legendario-rom har en stand og gennemfører fredag klokken 15 en konkurrence om at lave den bedste mojito. Vind Legendario 15 år, 9 år eller 7 år.  Torvehallerne, Frederiksborggade ved Nørreport Station i København  SDR. VISSING -Torvehallen i Sdr. Vissing holder markedsdag søndag den 8. juni fra klokken 10 til 16. Her kan man blandt andet smage og købe specialiteter fra torvehallens nye leverandør, Nordisk Køkken, og der vanker også smagsprøver af kød fra Klostergårdens gallowaykvæg.  Markedet byder også på en demonstration af japanske køkkenknive.  Man kan nyde en kop kaffe i hallens nye café-afdeling, og for de morgenfriske er der i øvrigt kaffe og gratis rundstykker fra klokken 9 til 10.  Torvehallen i Sdr. Vissing er ved at tage hul på sommersæsonen, og i den forbindelse kan indehaveren Inge Kunz oplyse, at man har indgået en samarbejdsaftale med Visit Horsens om at blive et lokalt turist-informationscenter.  VEJLE : Hotellet Best Western Torvehallerne bliver udvidet kraftigt med 30 værelser. Udvidelsen koster 14-18 millioner kroner og sker ved at inddrage en naboejendom, som hotellet købte sidste år. Ejendommen ligger på adressen Kirketorvet 18 mellem kommunens tekniske forvaltning og Torvehallerne.  Hoteldirektør Terje Thesberg forventer, at de 30 nye værelser vil stå klar til brug omkring nytår. Det drejer sig helt konkret om 25 dobbeltværelser, fire juniorsuiter og en bryllupssuite.  -En stor del af ejendommen har stået tom i adskillige år, så vi glæder os til endelig at komme i gang med renoveringen, konstaterer Terje Thesberg, der ejer Best Western Torvehallerne sammen med Steen B. Jacobsen gennem selskabet Select Development A/S.   Klik her for at åbne originalartiklen på Vejleamtsfolkeblad.dk    Årsrapporten fra Bornholms Torvehal ApS viser en bruttofortjeneste på 53.039 kr. og et underskud på 720.182 kr. efter skat.    HILLERØD: Måske 18 måneder efter åbningsdagen.  Maksimalt efter to år. Så vil Torvehallerne lukke og ejeren vil komme med hatten i hånden og bede byrådet om hjælp til at redde Hillerød Storcenter ved at tillade et supermarked i centeret på Møllebrogrunden.  Det er forudsigelsen fra detailhandelekspert Bruno Christensen, som har konsulentfirmaet Detailhandles Promotion International.  Hillerød Shopping har fået den mangeårige iagttager af dansk detailhandel til at lave et notat med en vurdering af, om det vil være godt for Hillerød at få det Torvehalsprojekt på Møllebrogrunden, som M. Goldschmidt Holding ønsker at gennemføre.  Og det vil ikke være godt for Hillerød, er Bruno Christensens klare budskab.  Torvehallerne vil aldrig kunne få den omsætning på 125-150 millioner kroner om året, som han vurderer, der skal til. Derfor vil ejeren formentligt nedlægge Torvehallerne efter 18 til 24 måneder og forlange, at Hillerød Kommune skal give tilladelse til, at arealet udnyttes til supermarkeder.  -Efter den periode vil man finde ud, at det ikke er lønsomt, og man vil være nødt til at gøre noget andet.  Og der tror jeg, at man vil bede om at få lov til at få rigtige dagligvarer ind, siger Bruno Christensen.  Det vil nemlig være den eneste måde, Hillerød Storcenter kan tiltrække nye kunder til Hillerød, mener han.  -Jeg tror ikke på centerets muligheder, hvis ikke der kommer dagligvarer derind, siger han.  Han har i sin vurdering taget udgangspunkt i, at Hillerøds torvehaller skal være som Torvehallerne ved Nørreport. Og det er der bare ikke mennesker nok til i Hillerød, mener han. Hvis Hillerøds torvehaller skal løbe rundt skal der være et opland på 175.000 personer -i 2021 vil der i følge Bruno Christensen bo 53.000 mennesker i Hillerød Kommune.  Goldschmidt regner da også med, at Hillerød Storcenter med torvehaller vil kunne tiltrække kunder fra hele Nordsjælland. Men det vil de ikke, mener Bruno Christensen.  -Det er en fejl at kalkulere med, at fordi man laver Torvehaller i Hillerød vil det kunne tiltrække så mange mennesker. Det er borgerne i Hillerød og det nærmeste opland, dem der allerede i dag har Hillerød som shoppingdestination, der vil bruge torvehallerne, siger han.  -Gribskov Kommune er en af de mest frodige i Danmark hvad angår små gårdbutikker og fødevareproducenter.  Det skal man indregne i den konkurrencesituation.  Så man kan ikke regne, at folk derfra vil køre ind til Hillerød, for de er så velforsynede i forvejen.  Så jeg stiller spørgsmål ved, at man indregner hele Nordsjælland som en del af et naturligt kundegrundlag, siger Bruno Christensen.  11. december skal byrådets økonomiudvalg beslutte sig for, om Goldschmidt skal have lov til at gå videre med planen om torvehaller som en del af Hillerød Storcenter.  Frederiksborg Amts Avis forsøgte i går at få en udtalelse fra Ulrik Bebe, projektdirektør i M. Goldschmidt Holding A/S, men det lykkedes ikke inden avisens deadline.  mulvad Læs mere side 2.  »Det er en fejl at kalkulere med, at fordi man laver Torvehaller i Hillerød vil det kunne tiltrække så mange mennesker.  Bruno Christensen, Detailhandles Promotion International.  RY Torvehallen på Stationstorvet i Ry blev opført for at skabe liv på Stationstorvet.Det har den også gjort, men ikke nok, mener Ry Borgerforening, og det vil...  RY: Der er rejsegilde på Stationstorvets Torvehal fredag 3. november. En storstilet bonkampagne finansierer torvehallen på Stationstorvet i Ry. For hver krone der er handlet og samlet boner i Ry i en fire måneders periode, går fire øre til Torvehallen.  Kampagnen er afviklet af Ry City i tæt samarbejde med Kvickly Ry under mottoet: " Banker dit hjerte for din by, så lad os stå sammen om en god sag." Lone Nielsen, der er formand for Ry City, konstaterer med glæde at målet er nået: -Nu har vi indsamlet boner for over 50 millioner kroner, og det har udløst et bidrag fra Brugsforeningen TRYG til byens nye torvehal på to millioner. Et rungende tak skal lyde til alle, der har bidraget med boner, og vist at i Ry nytter det at handle lokalt. På den måde er vi rigtig glade for samarbejdet med Kvickly om projektet.  Torvehallen, der er tegnet af Danø Arkitektur, er nu under opførelse. Der tale om en overdækket hal på ca. 120 kvadratmeter bygget i kraftig douglasgran.  Når der fredag 3. november kl. 12 er rejsegilde på Stationstorvet, er alle velkomne.  Den officielle indvielse af både torvet og hallen er berammet til lørdag 2. december kl. 11.  / EXP.  af|  Israels Plads har længe set lidt trist ud - og er ikke rigtig blevet brugt til noget. Nu har Københavns Kommune vakt planen om at opføre torvehaller på Israels Plads til live, og allerede i foråret 2011 er det meningen, at københavnerne skal kunne handle frugt og grønt på den nye markedsplads.  "Jeg er meget glad for, at der nu bliver sat skub i projektet om Torvehallerne. Vi skal have en markedsplads i København. Vi er mange, der efterhånden er blevet godt og grundigt utålmodige," siger Teknik- og Miljøborgmester Klaus Bondam.  Det er ejendomsselskabet Jeudan, der har overtaget styringen af projektet om Torvehallerne, og det forventes, at byggeriet sættes i gang umiddelbart efter, at byggetilladelsen er givet.  De har investeret 70 millioner til opførelse af hallerne og vil kunne udleje mellem 60 og 80 stadepladser i og ved Torvehallerne.  Israels Plads fungerede fra 1889 til 1958 som Københavns grønttorv.  Københavns Kommune har netop indgået aftale med en ny bygherre om opførelse af torvehaller på Israels Plads, så københavnerne kan handle frugt og grønt i foråret 2011.  - Det er ikke til at sige.  Den daglige leder af Torvehallerne i Vejle, Terje Thesbjerg, har svært ved at trække den ene del fra Torvehallernes menukort frem for den anden.  For det er én virksomhed - uanset om det handler om at betjene folk, der er deltager i en konference på stedet, en gæst på det fire-stjernede Best Western-hotel, koncertgænger eller bare nogle, der spontant falder indenfor til en kop kaffe eller til frokostbuffet'en. Torvehallerne i Vejle er til det hele.  - Det er en stor sammenblanding, så det er ikke til at sige, hvilken del der er den vigtigste. Den ene dag er her fyldt med konferencedeltagere, og den næste noget andet. Sådan er det hele ugen igennem. Er du i Torvehallerne, så er du i Torvehallerne, siger Terje Thesbjerg.  Torvehallerne i Vejle blev opført i 1992, men siden 1999 er det Terje Thesbjerg, der har stået i spidsen for de cirka 45 fuldtidsansatte i hotel, restaurant, selskabslokaler og café. Her sker der altid noget. Hver lørdag er der gratis frokostjazz, og hver fredag og lørdag aften er der for eksempel dans og dinner til levende musik, hvor nogle af skandinaviens bedste danseorkestre optræder. Det betyder, man faktisk kan få en buffet og levende dansemusik til klokken 03.00 for 159 kroner. I de 12 selskabslokaler begynder blandt andet de første julefrokoster snart - foreløbigt er der bestilt plads til 5-6000 julefrokostdeltagere.  Danseaftenerne rammer bredt, men ellers har Torvehallerne et bredt udvalg af underholdning som for eksempel børneteater, koncerter med eksempelvis Sanne Salomonsen, grønlandske Rasmus Lyberth, stand-up-shows og Die Herren at byde på.   For alle aldersgrupper  - Vi laver arrangementer for alle aldersgrupper, og det er fortsat et mål, Torvehallerne skal leve op til, mener Terje Thesbjerg.  For ham er der dog ingen tvivl om, at det er ved frokostbordet, den daglige kamp om kunderne vindes.  - Det er vores udstillingsvindue, mener Terje Thesbjerg om denne vigtige del af Torvehallernes udbud.  Her afgøres det, om en konference-arrangør vender tilbage igen, om forretningsfolkene fra Vejle kommer igen til en snak i frokostpausen. Udbuddet på frokostbuffet'en rummer meget mere end prisen, og spildet kan være stort. I dag er det spædet med inspiration fra Middelhavet og godt kokkehåndværk.  - Jeg mener, at det koster penge at tjene penge. Så enkelt er det, er indstillingen i Torvehallerne.   Fakta  Torvehallerne  Der er åbent hverdage og søndag fra kl. 6.30 til 24 og fredag og lørdag fra kl. 6.30 til 03.00. Her er der fire-stjernet hotel, koncertsal, konferencelokaler, 12 selskabslokaler og café. Torvehallerne har cirka 45 fuldtidsansatte.  Koncertprogram og mere information kan ses på   www.torvehallerne.com   RY På lørdag bliver der for alvor markedsdag i midtbyen i Ry, når kræmmermarkedet fra Siimtoften rykker ind i Torvehallen på Stationstorvet.  Det sker i forbindelse med, at der skal være cirkus på Siimtoften.  Sven Baum, som står bag kræmmermarkedet, forventer, at 15-20 forskellige kræmmere vil stille op i Torvehallen med masser af forskellige lopper.  Desuden vil der være lidt aktiviteter for børn og familier med forskellige spil som stigegolf, kæmpeludo og lykkehjul.  Lørdag er også dagen, hvor Jeksen Grønt stiller op i Torvehallen i Ry med sin grøntbod.  FRISKE tyttebær fra Dalarne. Eller fra Värmland. Karl Johan eller tragtkantareller. Herregårdsost fra eget mejeri. I Stockholms Saluhaller, byens tre frodige torvehaller, kan man selv vælge mellem delikatesserne. Og fra Sydeuropa kender vi stemningen på bugnende grøntsagsmarkeder, hvor man også kan købe levende gæs og røgede skinker. Det er svært at komme i tanke om storbyer - bortset fra vor egen hovedstad - som ikke har en sådan kulinarisk tumleplads. Men nu ser det ud til, at København - igen - får sin torvehal. Et sted, hvor man kan smovse i Samsøkartofler, nystukne asparges, jomfruhummer fra Læsø, friske hornfisk fra Kattegat, skånske kantareller og jordbær fra Fyn. Sådan ser Torvelaugets drøm i hvert fald ud.  At det ikke er de rene drømmerier og luftkasteller ses af, at Københavns Torvelaug af 1998 har et næsten færdigt projekt klar. Og endnu vigtigere: to seriøse, pengestærke investorer forhandler for øjeblikket med Københavns Kommune om at bygge Torvehallen, som skal placeres centralt, på Israels Plads lige bag Nørreport Station. Et sted, hvor der i mere end et århundrede har været grønttorv, og hvor der dagligt færdes over 100.000 mennesker. Hvem investorerne er, vil initiativgruppen med arkitekt Hans Peter Hagens i spidsen, endnu ikke røbe. Han vil dog sige så meget, at der står de nødvendige penge bag, og at der samtidig er tale om en vis grad af idealisme hos investorerne. Københavns overborgmester Jens Kramer Mikkelsen (S) støtter projektet helhjertet. Han har allerede talt med flere investorer, som er interesseret i at skyde penge i torvehallen. »Jeg er helt overbevist om, at det bliver til noget. Og hvis alt går vel, kan torvehallen stå klar i 2003,« mener Kramer Mikkelsen. »Torvehallen er en fremragende ide. De unge arkitekter har lavet et fint projekt, og der er massiv opbakning til ideen i borgerrepræsentationen. En torvehal på Israels Plads vil kunne give området og hele København et formidabelt løft. Og den kommer til at ligge centralt ved Nørreport og den nye Metro på Danmarks suverænt mest trafikerede område.« EFTER sommerferien vil der på Bygge- og Teknikudvalgets første møde i august blive fremlagt en lokalplan for den nye torvehal og området omkring Israels Plads. Og det vil ifølge vicedirektør Per Krogh, Københavns Kommune, for alvor »løsne op for investorerne«. »Jeg har personligt snakket med flere investorer om torvehallen. Folk er meget interesserede. Der er betydelige private interesser, som lige nu meget gerne vil investere i København,« siger Jens Kramer Mikkelsen. Normalt tager det 8-9 måneder, før en lokalplan er endeligt vedtaget. Metro-stationen ved Nørreport Station skal ifølge planen - og den er Kramer Mikkelsen overbevist om holder - stå klar i oktober 2002. For øjeblikket er området fra Nørreport Station til Israels Plads et syndigt rod på grund af Metro-byggeriet. Så først når den står klar, vil der kunne tages fat på anlæg af Torvehallen. Arkitekt Hans Peter Hagens har sammen med kollegaen Peter Zinck tegnet torvehallen på deres fælles tegnestue Arkitekturværkstedet. De håber, at nedgangen til den nye Metro vil kunne placeres direkte ved torvehallen. Det vil give ekstra kunder i butikken og skabe arkitektonisk sammenhæng på pladsen. Torvehallen vil komme til at bestå af to lette søjlebårne bygninger med plads til omkring 55 små forretninger. Det kan udvides til 88, og det kan blive færre butikker - alt efter behov. I midten plantes 21 lindetræer på en plads, hvor udendørs stadepladser med grønt, blomster og andre boder kan placeres. »Vores ide er, at torvehallen skal være meget fleksibel med store og små forretninger og stadepladser. På de svenske torvepladser kan man leje et stade for bare en dag. Jeg har set gamle koner komme ind og sælge Karl Johan svampe og få udsolgt på få timer. Sådan vil vi også gerne indrette torvehallen. Så der bliver plads til årstidens frugt og grønt. Så kunderne for eksempel kan købe kartofler et fast sted på pladsen, hvis en kartoffelavler fra Samsø har lyst til at komme et par gange om ugen,« forklarer Hans Peter Hagens. Største areal i de overdækkede småbutikker bliver 50 kvadratmeter. Men der skal være mulighed for boder ned til 12 1/2 kvadratmeter. »I Göteborg kan man leje stadepladser for helt ned til 60 kroner pr. dag. Det system vil vi også gerne have her i København. Det er med til at give liv på pladsen, at der hele tiden er skiftende handel alt efter sæsonen. Vi vil prøve at holde udgifterne nede, så alle kan være med.« DET er arkitekternes håb, at investorerne vil være så tålmodige, at ikke alle anlægsudgifter skal forrentes med det samme. »Vi lægger vægt på, at det bliver et fleksibelt sted, hvor man hele tiden kan lave om på indretningen. Er der ikke brug for fem fiskehandlere, laver vi i stedet nogle flere grønthandlere. Vi vil kun have fødevarer i torvehallen. Og der skal være en vis kvalitet - uden at det bliver elitært,« forklarer Peter Zinck. For øjeblikket er der elleve stadeholdere tilbage på Israels Plads, resterne af det grønttorv, som engang blomstrede i København. De er begejstrede for ideen om en ny torvehal og vil gerne være med. Torvelauget af 1998 er også blevet kontaktet af andre handlende og producenter, som allerede nu har ytret interesse for en plads på torvet. Moskeen i Cordoba med 800 søjler, hentet hjem fra hele verden, er arkitekternes inspiration til projektet. Ideen er, at de to haller skal svæve og denne lethed med stålsøjler og glasvægge kædes sammen med lindetræerne på pladsen. »Det vil være utrolig smukt, hvis man kan få hele Danmark repræsenteret med kartofler fra Samsø, honningkager fra Christiansfeld og svampe fra Bornholm og Skåne. Vi forudser, at svenskerne også vil være interesseret i at sælge deres varer i torvehallen,« siger Hans Peter Hagens. I det hele taget satser initiativtagerne bag projektet, de to arkitekter, advokat Bonnie R. Mürsch, redaktør Jacob Ludvigsen, forfatteren Iselin C. Hermann og Julie Holck, på mangfoldighed. »Torvehallen skulle gerne blive et mødested for byens borgere med en livlig stemning. Det skal være et sjovt sted at handle. Et sted, hvor der hele tiden er overraskelser, og noget nyt at se på. Noget for øjet. Og noget for maven. Og det skal være både noget eksklusivt og noget billigere.« Tre bagerforretninger, fem blomsterhandlere, to charcuterier, fire fiskehandlere, otte grønthandlere, syv kolonialforretninger, et mejeriudsalg, fire ostehandlere, syv slagtere, fire vin- og en ølhandel, et folkekøkken, en nuddelbar, en shawarmabar, en sushibar, et pizzeria, en pølsebod, en sandwichbar, en kaffebar og en hælebar er hvad arkitekterne foreløbig planlægger under tag. Dertil kommer de mange udendørs boder. Men det er blot en skitse. Virkeligheden kan sagtens komme til at se helt anderledes ud. Fordelingen af forretninger og spisesteder bliver helt efter kundernes behov. Den københavnske torvehal har allerede forbilleder overalt i Europa. Tre saluhaller i Stockholm, en i Lund, Malmø, Göteborg og en i Helsinki. Der er et stort fisketorv i Bergen og ved siden af et torv med andre fødevarer samt torvehaller i Vilnius og Riga. Dertil kommer et mylder af torvehaller sydpå. Og man skal kun få år tilbage, før Israels Plads var en stor blomstrende markedsplads. Ved Frederiksholms Kanal blev der handlet fra fiskerbåde. Og rundt om Nikolaj Kirke vrimlede det med slagterboder. »Når svenskerne kan - med deres strenge hygiejniske krav - må det da også være muligt at få en torvehal til at blomstre i København. Og vi ved jo alle, hvor begejstrede vi er for at besøge den slags steder i Sydeuropa,« siger Hans Peter Hagens. LIGE præcis hygiejne og affaldshåndtering er et problem, som Københavns Torvelaug af 1998 har lagt meget vægt på. I Nyhavn findes i dag et særligt sugesystem, hvor affaldet suges ned under jorden i rør og føres bort for at undgå rotter og lugtgener. Samme system skal indføres i den nye torvehal. Men vil Netto-handlende danskere overhovedet sætte deres ben andre steder end i supermarkedet? Ja, siger professor Kristian Kreiner og adjunkt Torben Hansen, Handelshøjskolen i København. Men kun på bestemte betingelser. Kristian Kreiner har undersøgt økonomien i den nye torvehal. Og han mener godt, det kan hænge sammen. Og endog blive en god forretning. Tidligere forsøgte en gruppe investorer med pelshandler Birger Christensen sig med Kokkenes Torvehal i City Arkaden i København. Konceptet var eksklusive kvalitetsfødevarer. Men efter relativ kort tid, måtte butikkerne lukke. De blev fanget lige midt i kartoffelkur og økonomiske nedgangstider. Den fælde tror Kristian Kreiner ikke, at den nye torvehal, som er budgetteret til at koste 47 millioner kroner, falder i. »Folk har pengene. Den knappe faktor er ikke penge, men tid. Folk har ikke tid til at rende fra Herodes til Pilatus, når de skal handle. Derfor må man gøre noget ekstra for at lokke kunder til. Det skal være en særlig oplevelse at handle. Det skal være sjovt og spændende.« Kristian Kreiners økonomiske analyse viser, at det er altafgørende for torvehallen at lokkke mange kunder til. »Projektet er sårbart over for selv små udsving i kundestrømmen. Mange køber måske kun tre æbler, så man skal være i stand til at lokke mange kunder til.« Den arkitektoniske kvalitet er vigtig. Torvehallen skal være godt organiseret, så der overalt er rent og delikat. Samtidig skal spontaniteten opetholdes. »Kunderne skal have en social oplevelse. De skal møde hinanden, som man gør det ved »Brættet« i grønlandske byer og bygder. Her kan man gøre en god handel og få en oplevelse samtidig.« Investorer vil der ikke blive mangel på, mener Kreiner. »Der er masser af investorer, som vil sætte penge i noget, der måske ikke umiddelbart giver så mange penge. Det er imageskabende på samme måde som, at nogle investorer synes, det er sjovt at købe Tivoli.« Også ekspert i detailhandel, adjunkt Torben Hansen, Handelshøjskolen i København, tror på projektet: »Det er blevet alt, alt for kedeligt at handle. Tiden har aldrig været mere moden end lige nu til en torvehal.« Han foretog sammen med to kolleger fra Handelshøjskolen sidste år en stor undersøgelse af danskernes forhold til discountbutikker. Undersøgelsen viste, at forbrugerne prioriterer friske varer som nummer ét, kvalitet som nr. tre, og først helt nede på 6. pladsen kom prisen. Alligevel går flere og flere i Netto og andre discountforretninger. »Vores undersøgelse viser, at folk overhovedet ikke er glade for at handle i Netto og andre discountforretninger. De gør det mere på trods. De vægter kvalitet og pris i forhold til hinanden, og så tipper balancen til fordel for discountbutikker. Men det er bestemt ikke, fordi de elsker at komme der,« fortæller Torben Hansen. I en anden undersøgelse, som netop er færdig, fandt Torben Hansen ud af, at mindst hver 10. kunde - formentlig flere - er parat til at betale ekstra for kvalitet. Især de 30-40-årige vil gerne benytte den lokale slagter, grønthandler og osteforretning. »Siden 1970 er der lukket så mange bagere, grønthandlere og slagtere, at vi kun har en femtedel tilbage. Men spørger man dem, der så er tilbage, har de utrolig positive forventninger til fremtiden. Der er ved at være balance mellem udbud og efterspørgsel.« Torben Hansen mener, at den store usikkerhed omkring fødevarernes kvalitet vil kunne lokke kunder væk fra supermarkederne over i mindre forretninger. »Forbrugerne vil godt betale ekstra. Bare det ikke er ublu. Tiden er moden til noget andet. Og der synes jeg, at torvehallen er et rigtig godt initiativ.« .  GENFØDSEL: Det var en hård fødsel, da Valby Torvehaller efter flere måneders planlægning og lange forsinkelser endelig slog dørene op i september måned.  Nu er dørene imidlertid lukket igen. Mindre end fire måneder nåede de at være åbne.  »Det er frustrerende, men to af samarbejdspartnerne har ikke leveret det, de skulle og konceptet er ikke kommet på det rigtige niveau,« siger Henrik Nielsen, idémanden bag Valby Torvehaller.  Forsinket i første omgang Det var planen at Valby Torvehaller skulle været åbnet allerede i juni måned, men den milliondyre ombygning af lokalerne hvor møbelforretningen Indoor tidligere lå, trak ud. Først viste det sig, at det tog længere tid, end man havde troet, at de 700 kvadratmeter om og som om det ikke var nok, blev hårde hvidevarer og håndværkernes værktøj stjålet midt i opførelsen.  Da dørene blev slået op med musik, smagsprøver og 30 forskellige specialbutikker var der naturligt nok mange spændte valbyborgere, der kiggede forbi.  Hen over efteråret har mange brugt og besøgt de nye torvehaller, men nu er dørene altså lukket. For en stund i hvert fald.    Relancering planlagt   »Det er stadig for tidligt til, at jeg kan fortælle noget om et nyt koncept, da vi stadig forhandler med samarbejdspartnere,« fortæller Henrik Nielsen.  Men han fortæller, at det er planen at genåbne -og i overvejelserne er også en relancering af Valby Torvehaller med et nyt og gennemarbejdet koncept i løbet af foråret.  »Selvfølgelig er stadeholderne også trætte af det, men de har egentlig taget det okay. Det giver dem også muligheden for tage et skridt tilbage og reorganisere sig,« siger han.  SDR. VISSING -Torvehallen i Sdr. Vissing holder sommermarked lørdag 13. juni, og her bliver der flere nyheder på programmet. Blandt andet vil Inge Kunz fra Torvehallen fortælle om sit nyt samarbejde med Super-Brugsen i Brædstrup. Samarbejdet består i, at man via Torvehallen kan bestille varer fra Super Brugsen i Brædstrup og afhente varerne i Torvehallen på Toftegårdsvej 2 i Sdr. Vissing.  Inge Kunz oplyser, at der allerede er en del lokale kunder, der er begyndt at bruge det nye tilbud, og hun regner med, at det vil brede sig.  -Det vil betyde, at Torvehallen i højere grad kan blive en lokal dagligvareforretnning i Sdr. Vissing, siger Inge Kunz.    Gudenå-kurv vises frem   Sommermarkedet lørdag 13.  juni varer fra klokken 9 til 13, og der vanker gratis rundstykker om morgenen.  En række af Torvehallens leverandører dukker op med kød, grøntsager og mange andre varer, og der vises også brugskunst såsom keramik.  Ikke mindst vil man også kunne se den såkaldte Gudenå-kurv. Det er en kurv med varer fra producenter langs Gudenåen -et projekt, der er blevet til via turistsamarbejdet VisitGudenå.  Sommermarkedet falder sammen med byfesten i Sdr.  Vissing, hvor der vil være en lang række aktiviteter i løbet af dagen.  Dørene skulle have været åbnet allerede i midten af juni, og salget af delikatesser, krydderier og gourmetkaffe fra 30 torvestader skulle for længst være blevet en fast bestanddel af Tingstedet.  Men åbningen af Valby Torvehaller har trukket gevaldigt ud, og først i morgen kan det indendørs delikatessemarked slå dørene op for publikum.  Forsinkelsen skyldes blandt andet et skred i tidsplanerne, men også et indbrud i torvehallerne kort før den oprindelige åbningsdato, hvor en stor del af inventaret til køkken-og toiletfaciliteter blev stjålet. Og på grund af sommerferien var der lang leveringstid på nye materialer, forklarer investor Henrik Nielsen, som er en af idémændene bag Valby Torvehaller.  » Indbruddet kostede os et par måneder. Og så har det taget lidt længere tid at gøre det perfekt, end vi havde regnet med. Nu er planen så at åbne på torsdag, « siger han.  Forsinkelsen har også haft stor betydning for sammensætningen af stadeholdere, fortæller konceptudvikler i Valby Torvehaller Michael Guyliani.  » Der er en masse, der er hoppet fra undervejs, men en stor del har holdt ved og troet på projektet. Og så er der kommet nye til, så vi åbner med fulde huse, « siger han og tilføjer, at mens stadeholderne nu er ved at fylde varer på hylderne, venter man kun på at få sluttet et nyt strømsystem til.  Valby Torvehaller får 30 stader med blandt andet charcuteri, italiensk bageri og tapasbar.  Hvis strømmen slås til som planlagt, åbner torvehallerne for publikum i morgen klokken 10. NINA. AZOULAY@MX. DK.  DYREVENLIGT: Undertegnede læser af denne avis undrer sig såre over manglende hundekroge ved samtlige indgangsdøre til Torvehallerne på Israels Plads trods skiltetegnet: Hunde må ikke komme ind.  Det er meget irriterende for os beboere i umiddelbar nærhed, som lufter vore hunde, og på hjemvejen kunne tænke os at handle ind i Torvehallerne.  Det er en klar regel, at de forretninger og lignende, hvor skiltet er sat på ved indgangen, forefindes der altid én eller to hundekroge.  TORVEHALLER Det kan ende med tæt løb, når først Økonomiudvalget og siden byrådet senere på måneden skal tage stilling til, om der skal gives tilladelse til torvehaller i et kommende Hillerød Storcenter ved Herredsvejen. Konservative, Venstre og Liberal Alliance er positivt stemt -men kan med 13 mandater ud af 27 lige akkurat ikke mønstre et flertal.  Socialdemokraterne står på vippen -så sagen kan risikere at stå og falde med hvilken holdning byrådets småpartier har til sagen.  LÆS SIDE 2.  Fiskebilen med fisk fra kutteren R32 Ninni kommer i dag til Torvehal Bornholm. Og fremover vil bilen være at finde ved torvehallen på Gartnervangen i Rønne hver fredag.   Bilen ankommer klokken 12.15 og vil stå i torvehallens gård frem til klokken 14.    Hvis der altså er fisk så længe, bemærker torvehallen på Facebook.  VIG: Julemanden kommer også forbi Vig søndag den 16.  dember og kører i hestevogn gennem byen i optog sammen med brandbilerne fra foreningen til bevarelse af gamle brandbiler.  Klokken 11.15 er der børneunderholdning oppe i Torvehallen, hvor Vig får besøg af en juletryllekunstner og hans nissepige.  Torvehallen fyldes med boder, der byder på delikatesser og specialiteter fra lokale leverandører.  Alt sammen til salg og evt.  smagsprøver til de mange glade børn og voksne, der kommer.  Torvehallen vil være lidt julepyntet og stadeholderne har også julehyggelige boder.  Vig Hovedgade vil være lukket fra ca. kl. 10 til 13.  jeboda.  I weekenden slog Torvehal Bornholm, Gartnervangen, dørene op til de første open grill-arrangementer, som vil finde sted hver fredag, lørdag og søndag hen over sommeren.  Starten fredag var god, fortæller Morten Pedersen, som ejer torvehallen, søndag eftermiddag.  - Det er gået rigtig godt, siger han.  - Fredag havde vi håbet, at der ville komme 50 gæster og spise, men der kom 70, og også lørdag var velbesøgt. Det er vi rigtig glade for.  Grillmester var australske Chris Badenoch, mens hans kone, Julia, stod for alt tilbehøret og anrettede maden.  Den 1. september er det slut med open grill i torvehallen.  Ingen af parterne har ønsket at oplyse prisen for ejendommen, der rummer Torvehallerne.  Ejendommen har lige siden været udlejet til Steen B. Jacobsen. For godt fem år siden købte Terje Thesbjerg sig ind i driftsselskabet bag Torvehallerne, og det er derfor naturligt, at Troels Holch Povlsen nu har solgt Torvehallerne til dem.   Klik her for at åbne originalartiklen på Vejleamtsfolkeblad.dk   RY På fredag kl. 12 er der rejsegilde på byggeriet af den nye torvehal på Stationstorvet i Ry.  Torvehallen, der er tegnet af Danø Arkitektur, bliver en overdækket hal på cirka 120 kvadratmeter bygget i kraftig douglasgran. Tre af siderne bliver åbne og ud mod jernbanen kommer der træ/ glas. Bygningen er beregnet til stadepladser og ramme for kulturelle og turistmæssige aktiviteter i samarbejde med forskellige aktører.  To mio. kr. fra kommunen efter krone-til-krone-princippet og en storstillet bonkampagne finansierer den nye Torvehal.  For hver krone, der er handlet og samlet boner i Ry i en fire måneders periode, går 4 ører til Torvehallen. Lone Nielsen, der er formand for Ry City, konstaterer med glæde at målet er nået: " Nu har vi indsamlet boner for over 50 mio. kr, og det har udløst et bidrag til byens nye torvehal på 2 mio. kr! Et rungende tak skal lyde til alle, der har bidraget," skriver hun i en pressemeddelelse.  Torvehal Bornholm har i denne weekend slået dørene op til en perlerække af bornholmske lækkerier i det tidligere slagtehus på Gartnervangen i Rønne.   Bornholms Torvehal beskriver sig selv som et samlingssted for bornholmske kvalitetsfødevarer. Der serveres blandt andet lækre måltider, vin og kaffe.  Hallegaard, Stigs Oliven, Ostehjørnet, Bornholms Moster, Svaneke Brød, Hasle Røgeri, Svaneke Chokoladeri og Nord Snaps er blandt dem, der har valgt at være en del af initiativet fra projektets start.  Læs mere i Bornholms Tidende mandag.   Torvehal Bornholm åbner op for i år klokken 10 i dag.    VEJLE -Fra midt i marts kan vejlenserne spise sushi i Torvehallerne.  Indehaveren af den japanske diner og takeaway-bar, bar'sushi, har lavet en aftale med indehaverne af Torvehallerne, Steen Jacobsen og Terje Thesbjerg, om at få konceptet tilbage i Vejle.  Sushi-restauranten havde tidligere til huse på Nørretorv.  I Torvehallerne bliver der plads til godt 30 spisende gæster, enten ved borde eller baren, hvor gæsterne kan følge med i alt, hvad der sker, når kokkene tryller i det åbne køkken.  -Vi har været i dialog med indehaveren af bar'sushi i over et år og glæder os over, at locationen på Kirketorvet er på plads, siger Terje Thesbjerg.  Ifølge Thesbjerg betyder samarbejdet med bar'sushi, at man kan tilbyde sine besøgende nye smagsoplevelser i en klasse for sig.  Torvehallerne bliver det andet konferencehotel i Danmark, der kan tilbyde sine hotel-og konferencegæster japanske specialiteter.  Det overordnede ansvar i Vejle har Nicklas Ditlevsen, der har gennemført bar'sushis trainee-forløb og senest været souschef hos bar'sushi i Odense.  I årevis har man talt om Torvehallerne på Israels Plads, der med storbyer som Paris eller Rom som forbillede, skulle tilbyde københavnere grøntsager, kød og fisk på ét samlet, overdækket område, dér hvor grønttorvet nu ligger.  Så længe har man talt om det, at Torvehallerne næsten har opnået mytestatus. Kommer det nogensinde og hvordan kommer det til at se ud?  I denne uge begyndte arbejdet så langt om længe, og i det næste år vil pladsen være fyldt af bygningsarbejdere og håndværkere, inden Torvehallerne efter planen bliver indviet senest i maj 2011.  "Det er helt fantastisk, at vi københavnere får et sted midt i byen, hvor vi kan mødes og købe friske økologiske råvarer i så smukke rammer, som Torvehallerne giver os. Det er på tide, at København får sine Torvehaller. For kun med den slags projekter får vi det liv i byen, døgnet rundt, som gør København attraktiv", siger teknik- og miljøborgmester Bo Asmus Kjeldgaard i en pressemeddelelse.  Konceptet bag de københavnske torvehaller er baseret på en ide om at tilbyde de besøgende et stort udvalg af kvalitetsfødevarer - både almindelige dagligvarer og mere specialiserede nicheprodukter. Hallerne bliver ligesom grønttorvet delt op i stadepladser af forskellig størrelse, som udlejes til de handlende.  Desuden kommer der til at være spisesteder med eksempelvis tapas og sushi, østers og vin og en morgenåben bager og cafe, så pendlerne kan spise deres morgenmad på vej til Nørreport station.  Hallerne er tegnet af arkitektfirmaet Arkitekturværkstedet ApS ved Hans Peter Hagens og opføres af Jeudan A/S.  "Vi glæder os, til vi kan åbne Torvehallerne om et års tid. Hallerne vil byde på en bred vifte af fødevarer, præsenteret attraktivt i traditionel markedsstil, som vi kender fra andre storbyer rundt omkring i verden. Jeg er sikker på, at Torvehallerne bliver spændende og indbydende, og at de vil bringe mere liv til området ved Nørreport Station og Israels Plads", siger Jeudans adm. direktør Per W. Hallgren.  Sådan siger en meget travl Morten Pedersen, som sammen med Line Rix står bag Rønnes nye torvehal.    Nu skriver vi budgetterne sammen, så vi kan gå gang hurtigst muligt.  Planerne for den kommende torvehal med bornholmske fødevarer - som Bornholms Tidende kunne fortælle om i denne uge - er inspireret af Torvehallerne i København.    Vi vil super gerne have nogle, der sælger fisk, der skal vi først lige have styr på nogle tilladelser, siger Morten Pedersen.    Så skal der være nogen, der sælger noget ordentligt brød, og vi ved, at vi helt sikkert får en ostestand. Der kommer også lille vinbar.  Lige nu er de to iværksættere, Morten Pedersen og Line Rix, også i dialog med en af øens kafferistere, og en udendørs stand med grøntsager og grønne planter er ved at blive forhandlet på plads.    Mange aftaler er ikke på plads endnu, og vi vil f.eks. rigtig gerne samarbejde med nogle folk, der kan komme og lave mad udendørs, så man kan sidde ude med den gode øl og noget god mad.  Parret satser på tre hovedområder i torvehallen: Salg fra stande, produktion og madoplevelser, blandt andet ved restauratører. De håber at lave det samlingspunkt, man i flere år har efterlyst i Rønne.  VIG: Lørdag får den borgerdrevne forening Vig Fremtidens Familieby overrakt 115.000 kr. fra Vig Tuske-og Kræmmermarked til byggeriet af den åbne torvehal i midtbyen -en permanent overdæknings-konstruktion med stål-skelet på Peterspladsen mellem Røde Kors-butik og Restaurant Aladdin i Vig Hovedgade.  Beløbet er med til at skabe et solidt fundament for indsamlingen, der nu er oppe på 320.000 kr. I alt skal der bruges 800.000 kr. til byggeriet af torvehallen.  -Vi har også fået lovning på belægningssten fra Betongården, og en entreprenør har lovet os at grave ud og planere, når vi har fået byggetilladelse fra kommunen, siger Jørgen Preuss fra Vig Fremtidens Familieby.  Han forventer, at første etape med opgravning af asfalt og fliser, nedgravning af træk-rør til el og vand, afretning af underlag, og ny flisebelægning går i gang allerede i slutningen af året eller begyndelsen af det nye år, når byggetilladelsen er på plads.  2T Arkitekt &amp; Ingeniør i Holbæk har tegnet den åbne torvehal på 20 gange 20 meter.  -Med det flotte beløb fra Vig Tuske-og Kræmmermarked tør vi gå i gang nu, siger Jørgen Preuss.  Den resterende halve million skal formentlig komme fra fonde.  Torvehallen får front mod Vig Hovedgade og skal trække handlende til midtbyen ved at tilbyde borger-arrangementer, fødevare-markeder, koncerter og meget mere.  VEJLE -Kandis, Erik Grib, Tørfisk og Tommy Kenter.  Det er blot nogle af de navne, der kan opleves i Torvehallerne i Vejle i efteråret.  Det vejlensiske forlystelsesetablissement er blevet kendt for sine koncerter og shows, og ifølge Terje Thesbjerg, daglig leder i Torvehallerne, forsøger man at sammensætte et så alsidig program som muligt.  -Torvehallerne henvender sig til det modne publikum.  Det tænker vi meget over, når vi sammensætter vores program.  -Men der kommer også mange yngre mennesker i " huset", siger Terje Thesbjerg.  Han nævner, at man udover de sikre navne også prøver kræfter med nye ting.  -Vi holder for eksempel en " skotsk-irsk"-aften. Temaarrangementer som disse vil vi gerne have nogle flere af i huset.  Derudover byder Torvehallerne også på en koncert med Emmelie de Forest og et show med Mette Lisby.  -Nogle arrangementer giver overskud. Andre arrangementer løber lige rundt, mens nogle også giver underskud.  -Det vigtigste for os, er, at det modne publikum har et sted at komme og hygge sig i Vejle, siger Terje Thesbjerg.  Han nævner, at mange også tage et weekendophold i forbindelse med stedets " livemusik"-arrangementer.  Tovehallerne tager hul på en ny sæson med livemusik den 16. august, mens den første koncert er med Reflex den 20. september.  -Og så har vi igen i år " Hit med 80' erne" og " Dansk Slager Parade" på programmet, siger Terje Thesbjerg.  Skifteretten i Skjern stadfæstede i går en tvangsakkord over Torvehallen.  Akkorden betyder, at de kreditorer, der har penge til gode i selskabet, får udbetalt en dividende på 25 procent i forhold til det beløb, de egentlig havde til gode. Med Skifterettens godkendelse af tvangsakkorden ophører den betalingsstandsning, der har løbet siden slutningen af september. Advokat Hans Jeppesen, fra advokatfirmaet Kirk Larsen &amp; Ascanius, der har været udpeget som tilsyn under betalingsstandsningen, er godt tilfreds med aftalen, som han kalder glædelig. Stor opbakning Akkorden betyder, at købmandsforretningen på Finderupsvej kan fortsætte uændret. Købmand Alf Normann Pedersen, og hans søn Bo Normann Pedersen, der står som ejer af selskaberne, kan fortsætte deres forretning, hvis blot Torvehallen opfylder de betalingsforpligtelser, der ligger i akkordaftalen. Hans Jeppesen glæder sig samtidig over, at relativt mange af kreditorerne stemte for akkorden. Jævnfør konkurslovens regler behøver alle kreditorer ikke nødvendigvis sige ja til akkorden, for at den kan gennemføres. Men det er rart med opbakning til akkorden, fastslår advokaten. I dette tilfælde er godt 80 procent af kreditorerne (opgjort på tilgodehavende) gået ind for akkorden. Lukkede på Jægervej Problemerne for Torvehallen kulminerede i slutningen af september 2000, hvor anpartsselskabet måtte kaste håndklædet i ringen og begære betalingsstandsning. På samme tidspunkt lukkede den store forretning Normann på Jægervej, der i sin korte levetid - på knap et år - levede en omtumlet tilværelse på grund af diverse stridigheder med kommunen omkring skiltning og indretningen af butikken. Den oprindelige købmandsforretning på Finderup er fortsat uændret under hele betalingsstandsningen.  Der sker rigtig meget på nordsiden af Chr.  X's Bro. Byggeriet af storhotel og multikulturhus stjæler billedet, men snart overhales det inden om af Torvehallen nær broen.  Her er Paul Teichert i gang med at opføre et anderledes madmekka efter forbillede fra Torvehallerne på Israels Plads nær Nørreport i København. Det bliver såmænd også nær Nørreport ved havnebygningen i Sønderborg, at hans miniudgave af det populære mad sted skal stå klar allerede i løbet af juni i år.    Sydlandsk køkken   -Da først byggeriet blev en realitet her ved havnen, tog jeg beslutningen. Det er en fantastisk udvikling stedet gennemgår takket være investeringerne fra familien Clausen. Beliggenheden her er jo perfekt, siger Paul Teichert og slår armene ud mod havnen med broen.  Det er tale om et byggeri i to planer med servering både ude og inde. Blandt andet placeres en gammel i standsat Citroën kassevogn årgang 1963 til bar. Desuden opstilles en stenovn til pizzabageri i forbindelse med brasseriet.  -Ellers vil der være tapas i et sydlandsk inspireret køkken, hvor jeg også vil forsøge at finde god prisbillig vin. For hvorfor skal dét altid være så dyrt, når man er ude at spise, sprøger Paul Teichert, der med fire børn, godt ved, hvad det koster at sætte sig til bords.    Tre til fem år   Det hele er bygget op, så det kan pilles ned om tre til fem år, hvis interessen ikke er der længere. Og så har Teichert sikret sig retten til at opføre boliger på stedet.    FAKTA   Paul Teicher bor med sin familie i Høruphav og var sidst i 80' erne med til at åbne Café Druen i St.  Rådhusgade.  Midt i juni åbner han Torvehallen i Nr. Havnegade 28 med Torvehallerne i København som forbillede.  Det er tale om et kombineret spisested og salg af specialvarer.  VIG: Torsdag aften forvandlede Vig sig til en sand myreture af liv.  Der var rejsegilde på byens nye torvehal på Peterspladsen. Og byens butikker havde aftenåbent.  Samtidig var det muligt at købe billetter til næste års Vig Festival.  -Torvehallen er for alle og ejes af alle, og vi håber derfor, at alle vil være med til at passe på vores nye torvehal, sagde en af projektets initiativtagere, byrådsmedlem Finn Hallberg (V)) foran et imponerende opbud af Vig-borgere. Senere blev der i SuperBrugsen åbnet op for salg af billetter til næste års Vig Festival. Også det var noget, som tiltrak mange mennesker.  Den livlige by havde naturligvis også besøg af julemanden, som delte pebernødder ud i byens butikker, sm fristede med gode tilbud.  ta.  RY Efter måneders gravearbejde, trafikbøvl og byggerod står Stationstorvet og Torvehallen endelig klar til brug. Forud er gået mange års diskussion om byggeri og forskellige aktiviteter på den tidligere posthusgrund.  Den første torvehandel starter med otte lokale torvehandlere på lørdag d. 2. december.  Derefter vil Torvehallen danne ramme om juleaktiviteter og julehandel.  Ved indvielsen på lørdag vil der være festtaler og forfriskninger fra Hotel Ry, surprise underholdning og musik arrangeret af Ry City i samarbejde Ry Borgerforening og Visit Skanderborg. Bandet »Fredag« med rødder i Ry spiller, og Omstilling Ry og Dit Frilufts Liv er med til sprede hygge. Det kulturelle program er støttet af kommunens Kulturpulje.  Ideen om Torvehallen er godt et år gammel. Siden er der blevet arbejdet på finansieringen. To millioner kroner kom fra Byrådet, og yderligere to millioner kroner kom fra Ry City i samarbejde med Kvickly &amp; Super Brugsen Ry. Derudover har alle handlende i Ry bidraget til realiseringen med en bonkampagne. I løbet af fire måneder blev der indsamlet boner for over 50 mio. kroner varer indkøbt i byens butikker. Heraf er fire procent øremærket til den nye Torvehal.  -Det er imponerende, at Ry på den måde har bidraget aktivt til et projekt, der er tilpasset de fysiske rammer, handelsmønsteret og borgernes ønsker. Det er også er til glæde for byens mange turister, siger Claus Leick (SF), der er formand for Miljø - og Planudvalget.  De sidste ekstra midler til forskønnelse, leg og bevægelse på pladsen er Ry Borgerforeningen i gang med at indsamle. Man regner med at nå målet 300.000 kr. inden for de nærmeste måneder.  MØLLEBRO Socialdemokraterne, SF og Fælleslisten siger nej til torvehaller på Møllebrogrunden, hvor det kommende Hillerød Storcenter skal ligge.  Men de radikale siger ja, og dermed tegner der sig et blåt flertal i byrådet for at give Mikael Goldschmidt Holding lov til at opføre torvehaller i det kommende Hillerød Storcenter.  " Vi har solgt grunden til et center, og vi mener, at torvehaller gør centret mere attraktivt for kunderne," siger det radikale byrådsmedlem Christina Thorholm.  " Torvehaller gør Hillerød mere attraktivt i forhold til det butiksudbud, der er i byen i forvejen. Hvis Hillerød gerne vil være handelscentrum i Nordsjælland er torvehallerne et godt supplement," siger Christina Thorholm.  Udvikling af Hillerøds bymidte Christina Thorholm ser gerne, at en udvikling af bymidten kommer på dagsordenen, når Hillerød Storcenter nu får lov til at få torvehaller.  " Vi ved, at folk gerne vil handle i centre og parkere tæt på, så det er også supervigtigt at forholde sig til, hvordan bymidten i Hillerød udvikler sig," siger hun.  " Vi har før talt om at lave Helsingørsgade til en sivegade, hvor bilerne kan køre med lav hastighed. Det er en mulighed, men det skal vi selvfølgelig diskutere nu," siger hun.  Smalt flertal for torvehaller Med det radikale ja til torvehaller, hedder balancen 14-13 i byrådet i torvehallernes favør, og dermed stemmer konservative og radikale modsat den gruppe, der skaffe Dorte Meldgaard borgmesterkæden.  " Hvad mener du om, at der for første gang efter valget samler sig det flertal?" " Jeg synes, det ville være mere attraktivt, hvis flere bakkede op om torvehallerne. Jeg så gerne, at hele byrådet sagde ja," siger Christina Thorholm.  Socialdemokraternes gruppeformand Louise Colding Sørensen afviste tidligere på ugen, at partiet ville bakke op om torvehallerne.  Torvehallerne kommer formentlig på dagsordenen, når økonomiudvalget holder møde senere i januar.  SLUT. Det er mindre end fire måneder siden, at Valby Torvehaller slog dørene op med ambitionen om at bringe autentisk torvestemning til den københavnske bydel. Men med udgangen er december er døren til torvehallerne lukket ned.  » Vi har lukket det helt ned.  To operatører, jeg samarbejde med, skulle stå for størstedelen af staderne, men de magtede ikke opgaven. De havde ingen varer på hylderne, og de udbetalte ikke løn til medarbejderne.  Der kører en retssag nu, så jeg vil ikke sige mere om, hvad der er sket, « siger Henrik Nielsen, investor og idémand bag Valby Torvehaller.  Han har underskrevet lejekontrakt for fem år med shoppingcentret Spinderiet, og derfor har han ingen planer om at lade de cirka 700 kvadratmeter ved Valby Tingsted stå tomme.  » Vi arbejder på et nyt koncept, men jeg kan ikke uddybe det endnu, for vi skal først have forhandlet det hele på plads, « siger Henrik Nielsen.  Et af byens ældste værtshuse lukker i dag  THISTED: I dag, lørdag, er sidste åbningsdag i et af byens ældste værtshuse, Torvehallen på Frederikstorv.  Efter knap 16 år bag bardisken har Kirsten og Søren Fuglsang valgt at lukke. Det sker bl.a. af helbredsmæssige årsager, fortæller Kirsten Fuglsang.  Inden parret overtog stedet i 1988 havde det en kort overgang heddet Rockcafeen, og før da i en periode Torvecafeen. Men Torvehallen er det oprindelige navn for restaurationen, som ifølge Søren Fuglsang er ligeså gammel som bygningen, der blev opført i 1873.  Dengang var Torvehallen også et spisested med servering både i stueetagen og på første sal, hvor Kirsten og Søren Fuglsang i dag har lejlighed.  Huset har været til salg i nogen tid, men indtil videre er der ikke fundet en køber. Ejerne har dog ikke helt opgivet håbet om, at der melder sig en interesseret, som vil genåbne værtshuset.  Men indtil videre er det altså slut med servering i Torvehallen, der er et af byens ældste værtshuse.  Kirsten og Søren Fuglsang siger i eftermiddag farvel til kunderne med en omgang forloren skildpadde.  mkkhde-bergske.dk  HILLERØD: Rundt om hjørnet, hvor Helsingørsgade bliver en forlængelse af Østergade, har grønthandler Irfan Ciftci i et år ejet butikken Basilikum.  Her er ikke kun grøntsager, men også en helt reol fyldt med krydderier, tætpakkede hylder med nødder og æsker med store, flotte dadler og figner.  Irfan Ciftci er kraftig modstander af torvehaller i et kommende Hillerød Storcenter.  -Hvis de åbner der, trækker de mange kunder. Helsingørsgade og Slotsgade kommer til at ligge helt døde. Hvis der kommer et stort center, kommer kunderne kun til at handle et sted, vi bliver lukket, frygter han.  Og han ser ingen mulighed i selv at flytte butikken til torvehallerne.  -Nej. Der er dyr husleje.  Jeg har en lille butik, jeg kan ikke konkurrere med store butikker. Du kan ikke tjene mange penge på det her, og det er hårdt arbejde, siger han.  Det har været fulgt med spænding, hvordan eksperimentet med at samle fødevarebutikker i et miljø - som det mest omtalte Kokkenes Torvehal er et eksempel på. Nu kan det konstateres, at det ikke er genvej til hurtig succes. Det københavnske fødevaremarked har siden starten for to et halvt år siden gennemført en lang række ændringer for at skabe bedre resultater. Og både hos konkurrenter Irma i Illum's kælder og i Kokkenes Torvehal sker der i øjeblikket »justeringer« Seneste ændring i Kokkenes Torvehal er indførelse af kassesluser. Det sker i erkendelse af at forbrugerne er villige til at betale lidt ekstra for kvalitetsvarer, når de får en indkøbs-oplevelse med i prisen. Men de er ikke villige til at bruge lang tid på at stå i kø for varerne.  Ændringerne følges med en vis interesse hos den øvrige dagligvarehandel, fordi Torvehallen fra starten blev betragtet som trendskabende inden for handel med friske fødevarer. Om begrundelsen for ændringer i grundlaget for Torvehallen, siger direktør Uffe Danielsen: »Jeg gik og lyttede til kundernes ønsker. Og der var to gennemgående klagepunkter: At det tog for lang tid at handle her, specielt omkring weekenden, fordi man skulle stå i kø i hver enkelt afdeling. Det har vi løst med kasseslusen, så folk kun skal betale et sted. Den anden ting var, at det var for besværligt, at man skulle købe de friske fødevarer et sted og tilbehør et andet sted. Det har vi løst ved at samle tilbehør i Torvehallen hos kød, ost, pasta, brød, fisk og grøntsagerne. Fra starten har vi fået øretæver for det, men nu er flere og flere glade for ændringerne efter, at de har oplevet fordelene.« Uffe Danielsen lægger ikke skjul på, at de første år for butikkerne har været dyre. Han overtog roret for halvandet år siden, efter at fødevaremarkedet havde haft to direktører i løbet af den første periode. Siden er det gået fremad, men overskud ventes først til næste år. På det seneste er der dukket flere udgaver af konceptet, hvor man samler flere fødevarebutikker i et miljø. Inspirationen kommer dels fra udlandet, og til dels fra Kokkenes Torvehal. Men det har krævet en del tilpasning for at få ideen til at fungere i Danmark. Således skal Irma i Illum's om kort tid også igang med en mindre ombygning for at tilpasse sig behovet.  INDRE BY. I eftermiddag vil københavnere på indkøb i Torvehallerne blive mødt af aktivister fra DSU, 3F Ungdom og HK Ungdom. De protesterer mod dårlig løn og ringe arbejdsforhold for unge ansatte, skriver Avisen. dk. MX.   T il påske åbner to nye torvehaller i hovedstadsområdet.  Med inspiration fra Torvehallerne i det centrale København åbner et nyt madmarked både i Kødbyen i København og i shoppingcentret City2 i Høje Taastrup.  Torvehallerne på Israels Plads, som åbnede for fire år siden, har for længst befæstet sin position som et af de mest populære indkøbssteder for friske fødevarer, og nu begynder Torvehallerne at inspirere til madmarkeder i andre dele af landet.  Niels Lønborg Brandt, der stod for udviklingen af Torvehallerne, mener, at der vil være plads til torvehaller flere steder i landet: - Jeg er overbevist om, at der er plads til torvehaller over hele landet. Vi vil torvehaller åbne i de større købstæder. Man skal bare have respekt for, hvad forbrugerne de enkelte steder har brug for. Jeg kommer jævnligt i en lille by i Sydfrankrig, der ikke er meget større end Hillerød, og selv om det er Frankrig, hvor man er vant til at købe mad på den måde, har markedshallen kun åbent to en halv dag om ugen.  - Der kan godt være behov for torvehaller rundt omkring i landet, men man skal passe på med at tro, at vi alle har behov for det syv dage om ugen, siger Niels Lønborg Brandt.    Ikke kun succes   Han tilføjer, at torvehaller i modsætning til herhjemme er meget udbredt i de fleste andre lande. I Sverige har de således haft saluhaller i omkring 125 år.  Også by-geograf og madmarkedsekspert Bjørn Henrichsen, der er ansat i Københavns Erhvervsservice, forventer, at flere madmarkeder er på vej.  Alene København bør efter hans vurdering kunne få 10-15 madmarkeder spredt rundt i byens kvarterer.  Det er dog langt fra alle madmarkeder, der slår igennem og bliver en succes. I efteråret 2013 åbnede Valby Torvehaller i København, men lukkede igen efter blot et par måneder.  I Ringsted slog den nye torvehal Stakladen dørene op i maj sidste år, men også her lukkede og slukkede man efter nogle få måneder.  Og for nylig mistede Hillerød chancen for at få torvehaller, da investoren bag et kommende Hillerød Storcenter trak sine centerplaner tilbage for i stedet at opføre boliger.  MADMARKED I CITY2 Shoppingcentret City2 i Høje Taastrup åbner i påsken et helt nyt madmarked med navnet Staderne. Her vil centret samle den klassiske fiskehandler, der serverer laksen frisk fra disken, den gamle slagter, der har øje for kvalitet, og den hyggelige bager, der dufter af friskbagt brød.  Bag madmarkedet står Danica Pension og DEAS, som ejer og driver City2.  Nøgleordene er kvalitet, story telling, etik og håndværk.  Det gælder både råvarer og færdigretter, og Staderne vil blive et madmarked med dygtige slagtere, grønthandlere, bagere, ølproducenter, vinhandlere og meget andet.  Alt sammen under overskriften " demokratiseret madkvalitet", siger Thomas Lüscher, centermanager i City2.  Konceptdirektør Niels Lønborg Brandt, der har været med til at udvikle Torvehallerne i København, er også involveret i Staderne i City2. Han mener, at et center har flere fordele som f. eks. organisation af drift og markedsføring, som allerede er på plads.  -Mange centre har mistet en stor del af deres markedsandele på, at de har fjernet dagligvareudbuddet i centrene. Mange centre har indset, at de skal have dagligvarerne tilbage i centrene og gøre centrene mere lokalt forankrede. Centrene skal få specialhandlen ind.  De fleste centre har et stort supermarked og en stor discountbutik, og det er de perfekte trækplastre for de mindre specialforretninger. Når en slagter og fiskehandler kommer ind ved siden af dem, kan de lukrere på de mere end tre mio. mennesker, der allerede kommer i f. eks.  City2 og bygge deres forretning op på noget, der allerede består, siger han.  Han forudser, at flere shoppingcentre herhjemme vil overveje at åbne markedspladser for specialfødevarebutikker og spisesteder.  Der kan godt være behov for torvehaller rundt omkring i landet, men man skal passe på med at tro, at vi alle har behov for det syv dage om ugen NIELS LØNBORG BRANDT, TORVEHALLERNE.    MADMARKED I KØDBYEN   Den 4. april bliver en mærkedag i Kødbyens historie. Det bliver dagen, hvor Kødbyens Mad &amp; Marked åbner på Vesterbro i København, og hvor 70 stadeholdere med hjemmelavet mad og friske råvarer bliver rammen om et tilbagevendende lørdagsmarked.  Lave stadepriser og fleksibilitet for stadeholderne samt et stor variation i udbuddet skal sikre et marked i øjenhøjde med forbrugerne og deres behov.  Bag markedet står tre venner, Christian Lundgaard Astorp, Simon Bacon Aldinger Kullegaard og Jacob Uhd Jepsen, som sammen har stor erfaring inden for økonomi, kommunikation og markedsdrift.  Du vil aldrig møde helt den samme stadesammensætning på Kødbyens Mad &amp; Marked. Diversiteten betyder alt for os, og den skal sikres via fleksibiliteten i bookingmulighederne og dynamikken på markedspladsen. Vi skal gøre det nemt og tilgængeligt både for ildsjælene bag disken og for kunderne foran, siger Christian Lundgaard Astorp.  Simon Bacon Aldinger Kullegaard siger: Vi vil lokke oplandets gode bondemænd og - koner til byen.  Han forklarer, at det bliver en fordel for de små producenter, at man kan nøjes med at leje en stadeplads for helt ned til en enkelt dag for på den måde at sikre, at det er sæsonens råvarer, der er i centrum.  Det bliver et madmarked, som bliver samlingspunkt for hele byen og dens madvenner med fokus på råvarer og mad, som man mærkes, smages og duftes, siger han.  BIRKERØD Forslaget om torvehaller i Superbrugsens gamle bygning på Birkerød Hovedgade har en brandvarm fortaler i formanden for Handelsstandsforeningen Birkerød, Jens Rimhoff.  " Jeg bakker projektet fuldt op. Hvis der skal noget ekstraordinært til for at trække byen op, så er det her det helt rigtige projekt. Der findes jo ikke noget tilsvarende i Nordsjælland, og torvehallerne har jo vist sig at være en succes på Israels Plads," siger Jens Rimhoff, der er indehaver af Bang &amp; Olufsen på Birkerød Hovedgade.  " Torrvehaller ville være en hurtig genvej til at reetableret hovedgaden, fordi vi ville få gjort Majpladsen mere levende og gjort noget ved Superbrugsens kedelige facade. Det er måske lige lovligt optimistisk at tro, at det kunne blive klar til jul, men det ville da være dejligt," siger handelsformanden.  SVAR: For at sikre et godt og attraktivt grønt miljø på Israels Plads og området omkring de kommende Københavns Torvehaller, bliver der plantet cirka 40 nye træer i stedet for de 6-7 træer af meget forskellig størrelse og stand, som Jeppe Kjelsen efterlyser i sit læserbrev i City Avisen 24. november. Undervejs i byggeforløbet med opførelsen af Københavns Torvehaller på Israels Plads har Jeudan ønsket at skåne de træer, der var på pladsen.  Målet er at bevare det grønne miljø af hensyn til beboerne i området, men træerne på pladsen var desværre vokset op af belægningen, og det var ikke muligt at lade dem stå.  Jeudan har ladet træerne stå så længe som muligt, og først da de havde løvfældet, blev de fældet.  Efter små ti års ihærdigt benarbejde fra Københavns Torvelaug vedtager Københavns Borgerrepræsentation i morgen den endelige køreplan for byggeriet af to overdækkede torvehaller på Israels Plads. Fra torvehallerne, der placeres mellem Frederiksborggade, Linnésgade, Rømersgade og Vendersgade, skal der sælges en lang række kulinariske specialiteter fra alle dele af landet, bl.a. økologisk øl og is, friske grøntsager, ost, kød, fisk, skaldyr, vin, kaffe og meget mere.  »Det er på alle måder glædeligt, at der nu er fundet en investor til at skyde penge i projektet. Torvehallerne vil løfte handlen med kvalitetsfødevarer i København, og Israels Plads vil i langt højere grad end i dag blive et naturligt samlingssted for københavnerne,« siger formanden for Københavns Torvelaug, arkitekt Hans Peter Hagens, der har tegnet torvehallerne, som opføres som lette søjlebårne haller med facader i glas, stål og træ.  Det er endnu en hemmelighed, hvem der økonomisk står bag projektet, men ifølge bygge- og teknikborgmester Klaus Bondam (R) er det en person med »hjertet på rette sted«. »Det er en, der både har ægte interesse for projektet og et betydeligt finansielt mod - og begge dele er nødvendigt for at føre denne fantastiske idé ud i livet,« siger Klaus Bondam.  Efter planen vil torvehallerne står klar i løbet af det sene efterår 2007, og allerede på nuværende tidspunkt har knap 120 potentielle stadeholdere vist interesse for at leje sig ind i torvehallerne. Samlet set kommer torvearealet til at dække 7.000 kvadratmeter belagt med granit, og der blive plads til både indendørs og udendørs stadepladser.  Mesterkokken Bo Jacobsen, der har besøgt lignende torvehaller over hele verden, har store forventninger til det københavnske projekt. Men han advarer samtidig om, at der kan gå lang tid, inden økonomien i den daglige drift kommer til hænge sammen.  »Mine forhåbninger er skruet helt op, og jeg håber virkelig, at det vil lykkes. Men man skal ikke forvente, at kunderne kommer strømmende til fra dag et - det kommer til at tage tid, og det er afgørende, at sortimentet bliver både bredt og af høj kvalitet,« siger Bo Jacobsen.  Også overborgmester Ritt Bjerregaard (S), der som fødevareminister var en varm fortaler for torvehallerne, glæder sig over udsigten til, at København i lighed med mange andre europæiske storbyer nu får en decideret markedsplads. »Det er rigtig dejligt, og udviklingen af Israels Plads betyder desuden, at området kommer til at hænge naturligt sammen med både Købmagergade og Kultorvet,« siger Ritt Bjerregaard.   Klik her for at åbne originalartiklen på Berlingske.dk   TORVEHALLER Det blev som ventet et ja til torvehaller i det kommende Hillerød Storcenter, da byrådet onsdag holdt sit første møde under den ny konservative borgmester Dorte Meldgaards ledelse.  Og det blev - lige så ventet - med det smallest mulige flertal. 14 byrådsmedlemmer stemte for, mens de resterende 13 stemte imod de 2000 kvadratmeter med boder på maksimalt 35 kvadratmeter, der skal være en del af det gigantiske center på Møllebrogrunden ved Herredsvejen.  Ja-stemmerne kom fra Venstre, Radikale, Liberal Alliance og Konservative, mens nejstemmerne kom fra Dansk Folkeparti, SF, Fælleslisten og Socialdemokraterne. De tre sidstnævnte partier er støttepartier for den konservative borgmester, der dog valgte at tilslutte sig et alternativt flertal for at få sagen gennemført.    Lang proces   Det er fristende at kalde beslutningen om torvehaller et punktum i den yderst langstrakte sag om Hillerød Storcenter.  Men punktummer i sagen, der i forskellig form har været oppe at vende i byrådet siden 2006, har ofte vist sig at blive vekslet til pausekommaer.  Alt tyder dog på, at onsdagens møde var et stort skridt fremad for realisering af centeret.  I hvert fald betyder vedtagelsen nu, at lokalplansarbejdet kan fortsætte uhindret, selv om bygherren Mikael Goldschmidt og projektdirektør Ulrik Bebe fra M. Goldschmidt Holding tidligere har påpeget, at torvehaller ikke var en nødvendighed for at opføre centeret.    Lusk eller attraktion   Netop det faktum blev påpeget af modstandere til centeret, der også støttede sig til, at den intense debat i blandt andet Hillerød Posten næsten udelukkende har demonstreret modstand mod torvehaller, der ifølge kritikerne blandt andet er en måde at luske en ellers forbudt dagligvarehandel ind ad bagvejen. Også byens handlende har protesteret.  Tilhængerne har påpeget, at blandt andet en rapport, som det rådgivende ingeniørfirma Cowi har udfærdiget for kommunen, viser, at torvehaller ikke vil gå voldsomt ud over handlen i midtbyen.  Tværtimod har tilhængerne hævdet, at torvehaller vil blive en attraktion, der vil lokke flere kunder til storcenteret og dermed også til byen.  Mellem 40 og 50 mennesker var mødt op til mødet for at overvære debatten og afstemningen.  De fleste forlod salen, da torvehallerne var besluttet.  Debatten i byrådssalen blev langvarig, og selv da torvehallerne var vedtaget, fortsatte debatten.  Det var dog blandt hillerødanerne, der på Hillerød Postens hjemmeside www.hip.  dk, på Hillerød Postens facebookside og i læserbreve har givet deres mening til kende.  Den debat kan man finde ved at gå ind på de respektive sider.På hip. dk kan man desuden finde udpluk fra debatten i byrådssalen og selv give sin mening til kende.  Efter en gennemgående ombygning var der fredag atter liv i det gamle slagterhus i det nordlige Rønne, hvor Torvehal Bornholm siden juni 2017 har været et mekka for turister og fastboende bornholmere med hang til lokale varer af høj kvalitet.  Trine Køhlert og Brian Jensen står i spidsen for torvehallen. I november tog de over efter de tidligere forpagtere Morten Pedersen og Line Rix.  - Morten, som startede torvehallen, så den her niche, da han sad i København. Det var en niche, som både fik virksomheder til at blomstre og gav kunderne en god oplevelse.  Men han blev lidt overrasket over, at stedet ikke blev fyldt op fra dag 1 på Bornholm, fortæller Trine Køhlert, mens hun viser Tidende rundt.    Travlhed   Staderne er ved at blive klargjort, og der er travlhed i luften. Så når manden bag Stigs Oliven, Stig Larsen, fortæller, hvad han kommer til at tilbyde gæsterne i sine hylder, er svaret simpelt: - Oliven.  Trine Køhlert har haft sin gang i Torvehal Bornholm siden begyndelsen, idet hendes forretning Kvist og Kvas, som hun har sammen med Viola Mellemstrand, ligger i sidebygningen på den anden side af den hyggelige gårdsplads. Og hun har registreret, at der er begyndt at ske noget med kunderne.  - Folk har fundet ud af, at vi ikke er så københavnersmarte.  Der er flere almindelige bornholmere, der vover sig herind, siger Trine Køhlert og laver anførselstegn med fingrene, da hun siger " almindelig".    Priserne justeret   Prisniveauet i Torvehal Bornholm har været et tema, og efter åbningen i 2017 foreslog Bornholms Tidendes chefredaktør, Søren Christensen, at torvehallen burde overveje at sætte priserne ned uden for sæsonen: " Det er sådan set fint nok, hvis turister er villige til at betale op mod 200 kroner for en grill-platte og 70 kroner for et glas rødvin, som det koster i Torvehal Bornholm, men kan - og vil - de lokale, vil bornholmerne, være med til de priser, når mørket sænker sig over øen", skrev han, da 2017-sommeren gik på hæld.  Ifølge Trine Køhlert har man løbende justeret priserne, ligesom bornholmerne har vænnet sig til konceptet.  - Vi vil ikke være et sted, hvor man føler, at man er blevet taget fuldstændig i lommeulden, når man tager ud herfra, siger hun.  I caféen, hvor Trine Køhlert kommer til at tilbringe meget tid bag disken, kommer en americano til at koste 28 kroner, mens man skal lægge 35 kroner for at få en caffè latte.  - Så højtravende er det heller ikke. Det er ikke dyrere end nede i byen, siger hun.  Hun navigerer efter, at Torvehal Bornholm skal være en " slikbutik for voksne" - en betegnelse, hun nævner flere gange under rundturen.  - Jeg tror, at hverken du eller jeg køber luksusvarer hver dag, og det er ikke det, man skal, forklarer Trine Køhlert.    Nyhederne   Hun fremviser nogle af nyhederne.  Arnager Røgeri rykker ind i store sal, hvor Ostehjørnet og den nye slagterbutik også får til huse. De store stadeholdere har selv ansat folk, der står for at præsentere og sælge deres produkter.  - Vi har erfaret, at hvis forbrugerne skal komme herind og have en god oplevelse, skal det være kompetente folk, der står her og kan rådgive kunderne om produkterne.  Jeg kan ikke sælge røgvarer. At kunne sælge historien er rigtig vigtigt, siger Trine Køhlert.  Hallegård har valgt at trække sig fra Torvehal Bornholm, men deres kød kan købes i slagterbutikken, som Brian Jensen og Trine Køhlert har lagt mange kræfter i at gøre flot og færdig til åbningen.  - Brian er tusindkunstner, og da Hallegård sagde op, sagde han, at vi ikke kan have en torvehal uden en slagter, fortæller Trine Køhlert.  Som noget nyt kan gæsterne købe fisk, og det har de nye forpagtere store forventninger til.  - Arnager Røgeri har vi bejlet til i et år, siger Trine Køhlert, inden vi går udenfor.    Sparringen   Ved siden af torvehallen har Østersøens Brænderi indrettet sig, og de sidste tilladelser til at indlede produktionen af gin er netop kommet i hus. Gæster kan ikke komme ind til destilleringsområdet, men man kan følge med bag glasdøren. Gin-og akvavitproducent Martin Kofoed forventer, at placeringen i torvehallen er god for brandingen af hans produkter.  - Storytelling er jo supervigtigt for det, vi laver, så vi passer godt ind her. Og så var der lidt ensomt nede på havnen, siger Martin Kofoed, som også skal hurtigt videre med arbejdet.  Travlt har også Brian Buchwald Tofte op til åbningen. Efter mange år i industriomgivelser på Skansevej rykkede han i 2018 Buchwalds Kafferisteri ind i Torvehal Bornholm i et lokale over for hovedbygningen.  - Det har simpelthen været så godt at komme hertil. Når man går der år ud og ind, føler man sig lidt alene. Her er der kolleger at gå og sparre med. Det er ildsjæle alle sammen - og så har man nogen at spejle sig i, fortæller kafferisteren.    Ingen tvivl   Iværksættertilværelsen kan være hård, og for Trine Køhlert bliver der ikke råd eller tid til ferie i troperne i den nærmeste fremtid.  Men projektet skulle gerne blive en bæredygtig forretning en skønne dag.  - Vi er en privat aktør og gør det med det formål, at vi skal leve af det på et tidspunkt.  Det er iværksætteri i yderste potens. Man ved ikke, hvor det ender henne, siger Trine Køhlert.  - Men det her bliver en succes. Det er der ingen tvivl om.  Nu foreligger det første færdige projekt til torvehaller på Israels Plads. De to unge arkitekter Hans Peter Hagens og Peter Zinck fremlægger et fremragende projekt til de lette, søjlebårne haller, en til grøntsager og frugt og en anden til kød, fisk, ost og brød. Hallerne er placeret op mod Frederiksborggade og spændt prægtigt ud i det store byrum. Imellem de to lette og elegante lysende pavilloner er planlagt et stort pladsrum med træer og bænke og tre rækker udendørs stadepladser, hvor mindre producenter fra hele Danmark kan sælge egnsspecialiteter på såvel måneds-, uge- og dagsbasis. Det er dette fine projekt, København har ventet på i årevis. En mulighed for at bringe byen op på internationalt fødevareplan, en markedsplads af høj kvalitet rent arkitektonisk og med mangfoldighed. Nøgleordene for denne planlægning er kvalitet, friskhed og direkte kontakt mellem køberne og producenterne, noget forbrugerne i dag stærkt savner.  Israels Plads er skabt til formålet. Fra 1889 til 1958 fungerede pladsen som hele Københavns grønttorv og var et vidunderligt levende midtpunkt i byen. Det kan torvet blive igen med nærheden til Nørreport Station, den kommende minimetro og den underjordiske parkering med 1.266 p-pladser. Arkitekterne arbejder med to lette svævende tagkonstruktioner, som bæres af spinkle stålsøjler. Bag projektet står Københavns Torvelaug, som blev stiftet for to år siden. Heldigvis besluttede Københavns Kommune, Bygge- og Trafikudvalget i maj i år at slutte op om idéoplægget til de overdækkede torvehaller mellem Frederiksborggade og Vendersgade. Nu skal projektet behandles i kommunen og en finansieringsform findes. Torvehallerne støttes af en række organisationer, og projekteringen og fremstillingen af model er støttet gennem Danielsens Fond, Landbrugsraadet, Københavns Engros Grønttorv, Unibank-Fonden og Den Danske Banks Fond. Lad os derfor bede til, at det smukke arkitektprojekt bliver en snarlig realitet.  VOERVADSBRO -Turisterne og lokale mad-entusiaster har været flittige til at besøge Voervadsbro Torvehal i løbet af sommeren.  Faktisk har der på de gode varme sommerdage været så mange kunder i butikken, at Inge Kunz, der driver torvehallen, nærmest må løbe rundt for at følge med.  -Ja, det er jo vores højsæson nu, og der er mange turister. Nogle gange ankommer der en hel busfuld.  Men der kommer også mange lokale stamkunder. Folk har fundet ud af, at vi er her, siger Inge Kunz i en af de sjældne små pauser.  Torvehallen i Voervadsbro har nu eksisteret i godt og vel tre år. Projektet blev oprettet i maj 2009 ved et samarbejde med Det lille røgeri.  Det var nærliggende, da hallen er placeret lige bag røgeriet.  Ideen bag torvehallen er, at lokale fødevareproducenter og kunsthåndværkere kan få deres varer solgt i Voervadsbro.  Nogle leverandører har deres egne gårdbutikker, men langtfra alle.  Og der er ingen tvivl om, at torvehallens strategiske placering ved det lille røgeri er med til at sikre, at leverandørerne får øget deres omsætning, uanset om de selv har gårdbutikker eller ej.    Nysgerrige kunder   -Vi sælger varer med lokale rødder, og det er noget, som mange kunder kan lide.  De spørger og spørger og vil vide en masse om varerne.  Det er jo dejligt, fastslår Inge Kunz -som meget apropos var iført en T-shirt med sloganet ' Bevidst mad til madbevidste kunder'.  Man kan få sin lyst styret, når det gælder råvarer og specialiteter. Kød fra skotsk højlandskvæg, økologisk svinekød, vildtkød, strudsekød, fasan-spegepølse, øl fra lokale mikrobyggerier, æblemost, saft, langtidshævet brød, ost og meget mere. Torvehallen er et paradis for madelskere.  Kunsthåndværk er der også -keramik, malerier og sågar bøger.  Hylderne og frysediskene står tæt, for i årenes løb er der kommet flere leverandører til. En af de senest ankomne er Hanne Fisker fra Tyklundgård ved Bryrup.  Hun opdrætter limousinekvæg og fremstiller desuden i samarbejde med en slagter nogle specielle spegepølser af fasankød og krondyrkød.  -Jeg kan rigtig godt lide konceptet bag Torvehallen.  Det er alletiders ' vindue' for de små fødevarerproducenter, der jo ikke allesammen kan have en gårdbutik, siger Hanne Fisker.  Et tæt samarbejde med leverandørerne og en vis portion idealisme er også nødvendigt. Et projekt som torvehallen kræver meget arbejde, og lønnen er ikke høj, tilføjer hun.  Den faste stab i hallen udgøres af Inge Kunz og Annie Friis Ryge, men nogle af samarbejdspartnerne er ikke bange for at give et nap med, når der er ekstra travlhed.  Således sprang Hanne Fisker til og ekspederede et par kunder, mens Inge Kunz var optaget af at snakke med avisens udsendte.  -For at være med i sådan noget her, skal man brænde for det. Men netværket vokser, og det breder sig som ringe i vandet, siger Inge Kunz.  Matthallen i Oslo og el Nacional i Barcelona. Det er blandt inspirationskilderne til den nye torvehal, du kan besøge på Aarhus Ø fra slutningen af 2020, når nybyggeriet Nicolinehus står færdigt.  "Et sted, hvor du kan komme og spise, og hvor du kan købe alle mulige slags fødevarer,- siger medejer af ejendomsselskabet Bricks Martin Busk til Århus Stiftstidende.  Bricks vandt før jul retten til at bygge mellem Bassin 7 og Lystbådehavnen på Aarhus Ø. Nicolinehus bliver delt i en nordlig og sydlig bygning, hvor torvehallen spreder sig over stueetagen, førstesalen og kælderen i den nordlige bygning, skriver avisen.    Ikke Aarhus Street Food   Ifølge Århus Stiftstidende understreger Martin Busk, at den nye torvehal ikke bliver en kopi af madmarkedet Aarhus Street Food.  "Det er der jo allerede. Vi laver noget andet. Det skal være folkeligt og i alle prisklasser. Vi har allerede fået mange henvendelser fra restauranter og butikker, der er interesserede i at være med. Opgaven bliver at sammensætte så godt et miks, at der også er folk i hallen klokken 11 en tirsdag i november,- siger han til avisen.    Hemmelig restauratør   De to øverste etager i den nordlige bygning er afsat til en restaurant med en endnu hemmelig restauratør, mens den sydlige bygning skal huse dagligvarebutikker, caféer og restauranter i stueetagen. Det skriver Århus Stiftstidende.  Nicolinehus kommer derudover til at rumme 150 ejerlejligheder, 100 lejelejligheder, 5.000 kvadratmeter kontorer til liberale erhverv samt en p-kælder.    Du kan læse mere om Nicolinehus   KOMPROMIS En torvehal med små boder med grøntsager, fiskehandlere, smårestauranter og isenkramvarer inspireret af københavnersuccessen på Israels Plads.  Sådan lyder det seneste bud på et kompromis i den langstrakte sag om Hillerød Storcenter på Møllebrogrunden.  Bygherren M. Goldschmidt Holding har senest fået afslag på at måtte driv dagligvarebutikker i det kommende center, og det afslag har givet sabelraslen og trusler om helt at droppe opførslen af det store indkøbscenter. Med torvehalstanken har M. Goldschmidt Holding ( MGH) åbnet for en ny struktur i centeret sideløbende med det oprindelige tænkte livingkoncept med store varer til boligbrug.  " På et møde med MGH fredag informerede jeg om økonomiudvalgets beslutning af 19. juni 2013 blandt andet om ikke at tillade dagligvarer i centret," siger borgmester Kirsten Jensen.  " MGH fremsatte derefter et nyt ønske om mulighed for at kunne etablere torvehaller á la Israels Plads i Møllebro centeret.  Forslaget fra MGH er en butik på 2.000 kvadratmeter opdelt i små boder af 20-30 kvadratmeter. Da MGH ikke mener, at kommunen med sin beslutning om dagligvarer i planlovens forstand har taget stilling til det nye ønske - altså ønsket om at etablere torvehaller -accepterede jeg at fremlægge det nye forslag for økonomiudvalget på vores augustmøde. Forslaget skal nu vurderes af forvaltningen, inden det lægges frem for udvalget", siger Kirsten Jensen i en pressemeddelelse, hvor hun understreger, at hun ikke har yderligere kommentarer til forslaget, før forvaltningen har vurderet MGHs ønske.  Best Western International uddeler international pris til Best Western Torvehallerne i Vejle som ejes og drives af Steen Jacobsen og Terje Thesbjerg.  Det er en ud af fem priser som i år tildeles de Danske Best Western hoteller, sidste år modtog kun ét Best Western Hotel den fornemme pris.  Best Western Torvehallerne har opnået den fornemme pris; International " Excellence in Quality" Award. Prisen uddeles til Best Western hoteller internationalt, som gør sig bemærket ved en høj grad af kvalitet, kvalitetssikring og gæsteomsorg.  Country Manager Peter Laigaard Jensen udtaler: -Vi i Best Western er stolte af denne pris og Best Western Torvehallerne har gjort sig fuldt fortjent til denne pris gennem de sidste par års intens arbejde med Best Western globale kvalitetssikrings-program og customer care program, som hver dag er med til at sikre hotellets høje kvalitet og konkurrenceevne.  Æren for denne pris går helt og holdent til hotellets to direktører Steen Jacobsen og Terje Thesbjerg og til deres dygtige medarbejdere.  I Best Western Torvehallerne er der selvfølgelig glæde over prisen.  -Det er en værdsættelse af det, vi gør. Vi bestræber os på at gøre os bedre år for år, og målsætningen er da, at vi gerne vil have prisen igen til næste år, siger Terje Thesbjerg.  SDR. VISSING -Torvehallen i Sdr. Vissing har indledt et samarbejde med Super-Brugsen i Brædstrup. Som noget nyt kan man via Torvehallen bestille varer fra SuperBrugsen og afhente varerne i hallen på Toftegårdsvej 2 i Sdr. Vissing.  Inge Kunz, der driver Torvehallen, oplyser, at der allerede er en del lokale kunder, der er begyndt at bruge det nye tilbud, og hun regner med, at det vil brede sig.  -Det vil betyde, at Torvehallen i højere grad kan blive en lokal dagligvareforretning i Sdr. Vissing, siger Inge Kunz.  Uddeleren i SuperBrugsen i Brædstrup, Henning Simonsen, er glad for det nye samarbejde: -Vi når måske ud til nogle kunder, som vi normalt ellers ikke ville nå. Det er et godt initiativ, som Inge Kunz har taget -og det er godt for Sdr. Vissing, at de har en ildsjæl som Inge Kunz, siger Henning Simonsen.  Gudenå-kurv vises frem Lørdag 13. juni kan man høre mere om Torvehallens samarbejde med Super-Brugsen.  Den dag arrangerer hallen nemlig sommermarked fra klokken 9 til 13.  Der vanker gratis rundstykker om morgenen, og en række af Torvehallens leverandører dukker op med kød, grøntsager og mange andre varer, og der vises også brugskunst såsom keramik.  Man kan som nævnt høre om brugs-samarbejdet, og man kan også få lejlighed til at studere den såkaldte Gudenå-kurv. Det er en kurv med varer fra producenter langs Gudenåen -et projekt, der er blevet til via turistsamarbejdet VisitGudenå.  Sommermarkedet falder sammen med byfesten i Sdr. Vissing, hvor der vil være en lang række aktiviteter i løbet af dagen.  TANKER Nej til en torvehal på Møllebrogrunden -men ros til bygherren for at tænke tanken.  Sådan er holdningen i korte træk hos formanden for Cityforeningen Michael Hartoft, efter at det torsdag kom frem at ejeren af Møllebrogrunden Michael Goldschmidt Holding har foreslået at opføre en torvehal på grunden.  Hallen er en ide til et kompromis, efter at Hillerøds byråd i sidste måned sagde nej til, at der kan opføres dagligvarebutikker i et kommende Hillerød Storcenter. Tanken er ifølge Hillerød Kommune, at der skal opføres 2000 kvadratmeter med små stader til for eksempel specialforretninger og cafeer inspireret af Torvehallerne på Israels Plads i København.  Hillerøds handelsforening Cityforeningen var imod ideen om dagligvarebutikker i centeret. Støtten til torvehaller er ikke meget større.  " Goldschmidt er meget kreative, og det mener jeg positivt, for det er dejligt, at de vil bruge penge på udvikling i byen. Jeg tror bare ikke, at torvehaller vil give ekstra kunder til bymidten.  Tvært imod vil det være med til at trække folk og butikker væk fra Hillerøds centrum.  Hvis der laves torvehaller, hvor folk også kan få stillet deres sult og for eksempel købe frisk fisk, har de endnu mindre grund til at bevæge sig fra et Hillerød Storcenter og ind i Hillerød", siger foreningens formand Michael Hartoft.  Han ærgrer sig over, at der ikke i stedet bliver lagt flere kræfter i at påvirke miljøministeren til at omgøre den beslutning, der er årsag til, at centerbyggeriet ikke er startet.  I efteråret fik kommunen afslag på at tillade opførslen af et kæmpe møbelhus på grunden i tilknytning til et indkøbscenter med boligudstyr. Dermed skred grundlaget for den oprindelige plan.  " Det har sendt os ud i en lokal kamp mellem Goldschmidt, kommunen og de handlende, og det er ærgerligt, når kræfterne i stedet kunne bruges på at forsøge at overbevise miljøministeriet om, at de har sagt nej til et projekt, som alle parter ellers var positivt stemt overfor", siger Michael Hartung.  Jeg har ligesom mange andre københavnere et stort ønske om at se Torvehallerne realiseret på Israels Plads. Der er dog en masse misforståelser og fordrejninger i sagen, som man blandt andet kan læse ud af Niels Kold Olsens indlæg i sidste uges City Avisen.  Faktum er, at Torvehallerne kom i udbud, som det er normal praksis, og Centerplan var det eneste bud, der på det tidspunkt var økonomisk realistisk. At den situation tilsyneladende har ændret sig siden, er meget ærgerligt, men ikke noget, man kan klandre Københavns Kommune for.  Vores handlemuligheder er meget begrænsede i forhold til Torvehallerne. Derfor er det f.eks. også helt misforstået, at kommunen skulle have en bankgaranti. Den almindelige opfattelse er efterhånden, at det er Københavns Kommune med mig som gravkofører, der bygger Torvehallerne. Det er ikke tilfældet. Torvehallerne er et kommercielt byggeri og kan derfor ikke bygges af kommunen. Det er private bygherrer, der ansøger om at få lov til at bygge, og vi kan vælge at give den tilladelse ud fra nogle fastlagte rammer.   Vi har givet Centerplan frist til den 1. december 2008, hvor de senest skal have stukket spaden i jorden - og det med et projekt, der lever op til de aftaler og betingelser, der var i den oprindelige udbudsaftale. Hvis ikke det sker, har vi en ny situation, og vi skal træffe en politisk afgørelse om, hvorvidt Torvehallerne skal i udbud igen. Der er altså ikke tale om, at jeg eller Københavns Kommune holder hånden over Centerplan, som nogle konspiratorisk vil udlede det. Vi har en helt almindelig kontrakt med frister, der skal overholdes, og det får konsekvenser, hvis de ikke bliver det. Derfor siger det også sig selv, at det er uden hold i virkeligheden, at Centerplan uden videre har fået tilfældige 'begunstigelser'. Det ved jeg ikke, hvor Niels Kold Olsen henter?    Klaus Bondam (R)     teknik- og miljøborgmester    Økologi, Nyt Nordisk, Michelinstjerner, kendiskokke, folkesundhed, terroir-fødevarer og nye køkkener for milliarder. Aldrig har vi talt så meget om mad, som vi har gjort de seneste 15 år.  Ikke bare vi danskere, men det meste af den vestlige verden har haft gastronomi på hjernen.  Alligevel skulle der gå næsten 14 år, inden Torvehallerne på Israels Plads kunne åbne i 2011, og det var en lang og hård kamp for Torvelauget og arkitekten Hans Peter Hagens at overbevise Københavns politikere om, at København skulle have en torvehal, hvor Danmarks bedste fødevareproducenter kunne præsentere og afsætte deres produkter.  Nu har Hans Peter Hagens skrevet en bog om alverdens torvehaller i almindelighed og torvehallen på Israels Plads i særdeleshed, som københavnerne har taget til sig som en del af deres hverdag.  Omkring 100.000 mennesker besøger hver uge de to haller på det gamle grønttorv, hvilket gør Torvehallerne til en større succes, end de fleste på forhånd havde spået.  Og der er mange gode grunde til at skabe torvehaller, mener Hans Peter Hagens. De gode markeder beriger bylivet, øger fødevarekvaliteten og skaber bånd mellem by og landdistrikter. Og så har de en magnetisk virkning på både byens borgere og nysgerrige turister, fordi de stimulerer os sanseligt og får os til at mærke vores instinkter, mener Hans Peter Hagens.  »Torvehandel genererer særlige menneskelige mødesteder og arbejdspladser på tværs af region, religion, etnicitet, køn og alder,« skriver Hans Peter Hagens i bogen og kalder markedspladser og torvehaller for »de gådefulde nicher i verdens byer, der forener simpel handel med oplandets fødevarer og samtidig smelter sig helt ind i selve byens puls.« Hans Peter Hagens påstand er, at torvehaller og markedspladser med fødevarer ikke blot er et fænomen, man kan møde i Asien, Afrika og det meste af Sydeuropa. Faktisk er markedshandel lige så ærkekøbenhavnsk som Livgarden og Christiania, vi har blot glemt det. A llerede i 1100-tallet blev hovedstaden omtalt som købmændenes havn, og på de fleste af byens centrale pladser var der tradition for udendørs handel.  Blandt markederne, som forsynede københavnerne med friske fødevarer, var fisketorvet på Gammel Strand, slagterboderne i støbejernshallerne på Nikolaj Plads, Kødbyen på Vesterbro, markedet i Christian 4. s børsbygning, og så selvfølgelig Grønttorvet på Israels Plads, som lå der, hvor Torvehallerne i dag er placeret.  »Der var et folkeliv uden mage med tusindvis af mennesker, og hovedstadens torvetraditioner er da også udsprunget af bystyrets løbende behov for at skaffe friske fødevarer til de stadigt voksende boligkvarterer og deres beboere. Det er præcis det samme historiske udgangspunkt, som ligger til grund for markederne i mange byer både i Europa og den øvrige verden,« mener Hans Peter Hagens.  På Gråbrødretorv lå et simpelt marked med træboder, på Gammeltorv kunne man købe levende fjerkræ, mens slagterne på Nytorv solgte kød fra vogne, som de parkerede direkte under Domhusets facade.  Midt i 1800-tallet blev Nikolaj Plads et centrum for byens kødsalg, da man byggede en række slagterboder i støbejern.  »Maven« hed dette kødmarked, som fik lov til at leve indtil 1913, da Nikolaj Kirke blev genopbygget, og i dag er der stadigvæk et levn fra det gamle kødudsalg i navnet på Restaurant Maven, der har til huse i Nikolaj Kirkes sideskib.  Da kødsalget blev fordrevet fra pladsen, måtte slagterne rykke uden for det gamle voldanlæg, hvor de til gengæld fik både lys og renere luft i det, der først blev til Den Brune Kødby i 1879 og Den Hvide Kødby i 1934.  Henne om hjørnet fra Nikolaj Plads, nede på Gammel Strand, lå lange rækker af fiskerbåde med fangsten fra Øresund, og på kajen stod fiskekonerne og falbød dagens varer lige overfor Christiansborg Slot. Og på Nytorv, ved Domhuset, stod vogne med svine-og oksekød side om side, mens amagerkonerne solgte grøntsager, frugt og blomster på Amagertorv og Højbro Plads.  Dengang var de københavnske torvetraditioner baseret på, at fødevarerne blev bragt helt ind til bykernen, og markedspladserne lå derfor som let tilgængelige naboer til byens vigtigste trafikstrøg. Men efterhånden som voldenes forsvarsfunktion ophørte, blev flere af byens torvepladser rykket uden for bygrænsen.  I 1889 besluttede man at koncentrere handlen med frugt og grønt på Grønttorvet, som dengang lå lige udenfor Nørreport - den oprindelige, nordlige indgang til hovedstaden - og både amagerkonerne og andre landmænd strømmede til Nørrevold med deres varer.  Først til fods og i hestevogne, siden med varebiler. I løbet af de følgende 69 år blev pladsen på Grønttorvet stadigt mere trang, så engroshandlen blev i 1958 flyttet til et nyt grønttorv i Valby.  I 1968 blev det københavnerklassiske Grønttorv omdøbt til Israels Plads, og byens planlæggere glemte lynhurtigt alt om torverytmer og fordelene ved den gamle markedsplads. I stedet placerede man en grim benzintank og parkeringspladser på torvepladsen - mens torvehandlen hos vores europæiske naboer var mere blomstrende end nogensinde tidligere.  Vi skal helt tilbage til grækernes og romernes antikke markeder og Østens basarer for at forstå de tanker, der ligger til grund for de moderne europæiske torvehaller, som også Torvehallerne i København er inspireret af.  I mange af landene omkring Middelhavet byggede grækerne og romerne huse, veje og forsyningsanlæg efter avancerede byggeprincipper. Torvepladserne lå typisk placeret tæt på datidens byporte, så de var let tilgængelige for de omkringliggende landsbyer og dyrkningsområder. Klassisk arkitektur med porticus og peristylgård, agora og forum er måske forløbere for det, vi i dag kender som torvepladser.  I den klassiske arkæologi findes mange referencer, som fremmer forståelsen for torvehandlens traditioner.  Når man studerer de næsten identiske grundplaner af romerske torvehaller, som lå centralt og i tilknytning til Forum, kan man næsten betragte dem en slags konceptbyggeri.  Fordi der kom mange mennesker på både Forum og på markedet, er det en ideel samtænkning af konstruktion og byplanlægning, fordi placeringen passer til den enkelte bys primære menneske-og trafikstrømme. På samme måde er Israels Plads koblet til tog, metro og busser, Barcelonas La Boqueria hænger sammen med Ramblaen, og Venedigs fiskehal ligger ud til Canal Grande.  »De indiskutable kvaliteter ved disse byfunktioner blev ikke glemt, og i realiseringen af Torvehallerne i København er der arbejdet med referencer til antikkens fødevaremarkeder for at markere torvehandlens tusindårige traditioner,« siger Hans Peter Hagens.  Ligesom den antikke porticus kan Torvehallerne binde indendørs og udendørs liv og aktiviteter sammen med flere funktioner, så man både får en fødevare-oase i dagtimerne, et spisested i frokostpausen og efter fyraften et værtssted for smagsprøver og madfester i weekenden.  En af Hans Peter Hagens store inspirationskilder har været den såkaldte Mezquita i Córdoba - et oprindeligt maurisk bygningsværk i Sydspanien - der er bygget i 700-900-tallet. Her er rislende vand, lange rækker af appelsintræer og en søjlehal med 800 søjler, der bærer taget.  »Træstammerne og søjlerne fremstår fuldt arkitektonisk ligeværdige, og den oprindeligt helt frie passage mellem inde og ude betyder, at både søjlehallen og appelsingården opnår overraskende synsvinkler, kombineret med smukke lys-og skyggespil mellem dagen, natten og den indre lyssætning,« forklarer Hans Peter Hagens, som har anvendt samme princip i arbejdet med Torvehallerne, hvor søjlestrukturen »mimes« i udendørsarealet rundt om og på pladsen mellem de to torvehaller, hvor der er udplantet træer i samme modulære plan som de indendørs søjler.  Et andet forbillede er La Boqueria, som ligger lige ud til Ramblaen i Barcelona og huser flere end 250 stadeholdere med stribevis af fiskehandlere, slagtere og frugt-og grønthandlere. I øvrigt er Barcelona efter sigende den by i verden med flest torvehaller. 38 af slagsen er spredt over byens forskellige kvarterer.  Men Hans Peter Hagens har også set på de spanske, italienske og franske torvehaller, og han har været endnu længere væk for at se på markeder i Mali, Senegal, Beijing, Vietnam, Thailand og farmers market for foden af skyskraberne på New Yorks Union Square.  »For at åbne øjnene for fødevarernes kringelkrogede veje til verdens køkkener og gryder,« som han skriver.  Mange franske byer - Narbonne, Antibes, Angoulême, for blot at nævne et par oplagte eksempler - viser, hvordan en målrettet tilgang til landdistrikternes skatkamre er vejen til succes for torvehandlen..  »At komme hjem med varer, der ikke stod på indkøbslisten, er arketypisk for verdens bedste markeder, hvor man uvilkårligt bliver fristet undervejs af noget, der tilfældigt byder sig til,« mener Hans Peter Hagens.  Men vi skal ikke længere end et smut over Øresund for at finde inspiration. I de fleste større byer i Sverige findes også en lang række torvehaller. Saluhallerne, som de kaldes, hvis torvestemninger ligner den i Syden. Alene Stockholm har tre veldrevne og økonomisk overskudsgivende saluhaller i byens centrum, der året rundt sælger både regionale og etniske produkter af enhver art fra både overdækkede og udendørs stader. Karakteristisk for de svenske saluhaller og de tilhørende udendørs handelsarealer er deres iøjnefaldende placeringer i bymidten, hvor de indgår i arkitektoniske samspil med vigtige officielle bygninger og pladsdannelser.  Stockholms mest dragende og smukkeste torvehal, Östermalms Saluhall, opførtes i støbejern i 1888 under parolen »skönhet är lika viktigt som funktion«. »De tre saluhaller består, ligesom Torvehallerne i København, udelukkende af mindre salgsenheder og er vigtige eksempler på, hvor forbilledligt torvehandel kan fungere i centrum af en nordisk hovedstad.« Men selv om arkitekten har været verden rundt for at finde inspiration, er Torvehallernes arkitektur først og fremmest tænkt som en genoplivning af Grønttorvet, som det tog sig ud i årene fra 1889 til 1958, hvor tusindvis af mennesker dagligt handlede på torvet.  »Revitaliseringen af Grønttorvet og opførelsen af Torvehallerne udsprang af min drøm om at forny dette københavnske mødested for mennesker.« Hans Peter Hagens: Torvehallerne i København - og verden rundt. Er udkommet på forlaget Strandberg Publishing.  299 kroner.  krzo@berlingske.dk   Ligesom den antikke porticus kan Torvehallerne binde indendørs og udendørs liv og aktiviteter sammen med flere funktioner.  Buntmager Finn Birger Christensen stopper nu helt med at drive fødevare- butikker på Strøget. Efter at have tabt et to-cifret million-beløb på først at drive Kokkenes Torvehal og siden Meals har Finn Birger Christensen nu besluttet at leje lokalerne ud til discount-kæden Netto, der åbner Strøgets første dagligvare-discountbutik i april. »Jeg kan kun sige til dem, der beklager dette: Vi har bragt, hvad vi troede I ville have, Kokkenes Torvehal og Meals. Nu bringer vi noget, vi ved, I vil have,« siger Finn Birger Christensen. Meals var et nyt koncept for Kokkenes Torvehal, hvor man især ville sælge færdig-retter. Men omsætningen har svigtet. I følge Finn Birger Christensen var den under det halve af det budgetterede i de få måneder, den var åben, og da der ikke var udsigt til en hurtig balance i regnskabet, blev nøglen drejet om.  »Nu får vi en lejer i ejendommen, der er en sund virksomhed og dygtig ledet, som betaler huslejen til tiden. Og Netto vil skabe mere trafik i området omkring Pistolstræde til fordel for de restauranter vi har i området, så jeg er godt tilfreds med løsningen,« siger Finn Birger Christensen. Netto-butikken bliver i den gamle torvehal på 335 kvm. Restauranterne i forbindelse med Meals vil fortsætte. Her arbejder Finn Birger Christensen på at finde en ny lejer eller forpagter.  Brian Mørk er en af de nye tunge drenge i branchen, og han er som humørforfatter en af de mest brugte i dansk tv. Steen Molzen omtales ofte som »den lavbenede håndgranat«, måske fordi han forener det jordnært observerende med et konstant fængslende tempo. Jesper Juhl har optrådt med stand-up siden 2003 og arbejder lige nu sammen med tre andre på et nyt sketch-show til TV2 Zulu. Showet i Torvehallerne begynder kl. 20.   Klik her for at åbne originalartiklen på Vejleamtsfolkeblad.dk    Der var lettelse hele vejen rundt, da parterne bag det omstridte torvehalsprojekt i indre København tidligere i dag mødtes på Israels Plads.     Der skulle gå næsten ti år, før arkitekt Hans Peter Hagens omsider modtog den endelige og officielle besked om, at hans projekt ikke længere blot er en luftig ide.    MØLLEBRO En tilladelse til torvehaller må ikke blive en tilladelse til dagligvarehandel. Det skal en ny analyse nu afklare, inden Hillerøds politikere vil tage stilling til, om der kan være torvehaller i et kommende Hillerød Storcenter på Møllebrogrunden.  " Vi skal have undersøgt, om torvehaller senere kan konverteres til noget andet," siger borgmester Kirsten Jensen ( S).  Onsdag satte et flertal i økonomiudvalget derfor 40.000 kroner af til en juridisk vurdering af torvehallerne.  " Hvis vi giver tilladelse til torvehaller giver vi måske rent juridisk tilladelse til at opføre en dagligvarebutik. Der har ikke været et lignende tilfælde andre steder i landet før, så nu får vi det undersøgt," siger borgmesteren.    SF uenig   SFs medlem af økonomiudvalget stemte imidlertid imod at bruge penge på analyserne.  " I SF synes vi, at de penge kan bruges bedre," siger Peter Langer.  Resten af partierne var enige.  Samtidig med den juridiske vurdering, satte politikerne også 97.000 kroner af til en analyse af hele Hillerøds detailhandel. Økonomiudvalget ønsker at belyse, hvad eventuelle torvehaller kommer til at betyde for hele byens handel. Tidligere har politikerne flere gange afvist at tillade dagligvarehandel i Hillerød Storcenter, hvilket fik bygherren af Hillerød Storcenter M. Goldschmidt Holding til at bringe ønsket om torvehaller på dagsordenen.  Begge analyser er formentlig klar i december.  HILLERØD: Der dufter dejligt friskt hos Jakobs Fisk i Helsingørsgade.  Store, flotte fi-skestykker ligger på is i vinduet og i montren i butikken er der indbydende salater.  -Det går godt. Jeg ligger godt her sammen med Irma.  Folk kan parkere her. Kunderne kommer fra Allerød, Fredensborg og også Helsingør, siger indehaver Jakob Knudsen.  Men det går ikke så godt, at han byder fisk i torvehaller velkommen.  -En konkurrent dernede vil være rigtig skidt for mig.  Det vil koste mig penge, siger han.  Og hvis nedgangen i omsætningen bliver på 20-25 procent, er konsekvensen klar.  -Det vil være rigtig skidt.  Jeg har en mand, jeg ville være nødt til at fyre. Og så skulle jeg arbejde i døgndrift, siger Jakob Knudsen.  En mulighed ville måske være at have afsætning i torvehallerne.  -Men det er dyrt i husleje, og jeg skal have to mand dernede.  Og det er ikke klokken 10-17.30, det er hele ugen til klokken 20.00.  -Eller også skulle jeg rykke derned. Men jeg skal skære fisk, og det, tror jeg ikke, der er plads til. Man skal skære det et andet sted, og så bringe det derned. Men det ville æde mig, mener han.   Det er en glædelig nyhed, at København endelig får torvehaller på Israels Plads. Men bag det fremragende projekt ligger et beskidt forspil med overborgmesteren i en central rolle.   Sagen er, at midt på Israels Plads lå en Statoil-tankstation, som var i vejen for torvehallerne. Kommunen var interesseret i, at tankstationen lukkede, og tilbød derfor Statoil en ny placering ved Islands Brygge Station. Et bredt flertal i Borgerrepræsentationen bakkede op om aftalen, og udsigten til en ny placering hjalp på velviljen hos Statoil.    Løftebrud    Tankstationen blev lukket, og Statoil satte sig til at vente på sin nye placering.   Det skulle vise sig at have meget lange udsigter, for overborgmesteren ville nu ikke længere høre tale om en tankstation ved Islands Brygge Station. Overborgmesteren lod derfor Statoil vide, at man kunne få en lignende placering inden for de næste 10 år.   Det har siden vist sig, at den oprindelige aftale ikke er juridisk bindende, men jeg mener helt fundamentalt, at borgere og virksomheder skal kunne stole på et ord fra Københavns Kommune.   Har en part fået tilsagn fra kommunen, så går det ikke, at vi politikere efterfølgende løber fra tilsagnet.     Magtfuldkommenhed    Jeg mener, det er dybt bekymrende, at Ritt Bjerregaard (S) i endnu en sag viser sin magtfuldkommenhed og blæser på grundlæggende principper. Overborgmesteren har endda ikke villet fortælle årsagen til løftebruddet. Man kan kun gisne om, at vennerne i HK’s nye palads på Islands Brygge ikke skal have udsigten skæmmet af en tankstation.   NYE MULIGHEDER: Valby Torvehaller blev aldrig den succes, som det var håbet. For mange udfordringer mellem samarbejdspartnerne endte i en lukning lige før jul. Dengang med planer om en relancering, som idémanden bag torvehallerne, Henrik Nielsen, dog ikke ville løfte sløret for.  »Det er stadig for tidligt til, at jeg kan fortælle noget om et nyt koncept, da vi stadig forhandler med samarbejdspartnere,« sagde han i starten af det nye år til Valby Bladet.  Men nu oplyser Henrik Nielsen så, at planerne nu er droppet.  Det lykkedes ikke at finde de rigtige samarbejdspartnere til at genåbne. I stedet er bygningerne -igen sat til udlejning.    Var det noget med Meyer?   Efter den enorme ombygning, der stod på det meste af foråret og sommeren 2013 er det dog nogle helt andre lokaler, der bliver tilbudt en potentiel lejer.  Og netop det ser en visionær valbyborger, der ikke ønsker sit navn i avisen, gode muligheder i. Han har derfor sendt en mail til blandt andet Claus Meyer i håbet om, at de tomme lokaler kun forbliver sådan et kort øjeblik.  »Har du set, at der nu er mulighed for at lave din egen 700m2 store torvehal på Tingstedet i kvarteret Gl. Valby lige ved Valby Station. Fyldt med alt det bedste fra dine mange virksomheder til glæde og inspiration for valbyborgere, københavnere og hele vestegnens og sydkystens folk,« skriver han blandt andet i mailen til Claus Meyer.  Indtil en ny lejer -måske en Meyer -finder facadebygningen ud mod Tingstedet interessant må Valby dog nøjes med tomme vinduer og et ' tilleje-skilt.'.  RY Den nye torvehal på Stationstorvet i Ry har efterhånden nået sin fulde højde, og bygherren -Skanderborg Kommune -inviterer til rejsegilde på fredag den 3. november.  Det bliver som traditionen foreskriver med festtaler og pølser, og alle er velkomne.  Talerne står blandt andre arkitekt Jesper Danø, samt formand for Plan -og Miljøudvalget Claus Leick for, og pølserne serves af den lokale pølsevogn.  Deltagerne kan samtidig fejre, at finansieringen af Torvehallen er faldet på plads.  Kvickly ville donere de to millioner til projektet, som det kostede, men ikke uden forbehold.  Byens borgere skulle bevise, at de var villige til at handle lokalt.  Derfor ville Kvickly give fire procent af hver krone, der blev handlet for i byens butikker under kampagnen til projektet, og det betød, at der skulle indsamles boner for 50 millioner.  -Nu har vi indsamlet boner for over 50 millioner kroner, og det har udløst et bidrag fra Brugsforeningen Tryg til byens nye torvehal på 2 millioner. Et rungende tak skal lyde til alle, der har bidraget med boner, og vist at i Ry nytter det at handle lokalt. På den måde er vi rigtig glade for samarbejdet med Kvickly om projektet, siger formand for Ry City, Lone Nielsen.  Byens borgere kunne i en periode aflevere deres bon i en indsamlingskasse, og så har 8.  klasse på Mølleskolen i løbet af fire måneder været rundt og indsamle bonerne og lægge beløbene sammen.  Målet er nu nået, og bonkampagnen afsluttet.  Stationstorvet er allerede anlagt, så nu går slutspurten ind på færdiggørelsen af Torvehallen.  Den ventes færdig til indivelsen lørdag den 2. december.  Torvehallen vil blive 120 kvadratmeter og bygges i kraftigt douglasgran. Den vil være delvis åben, men ud mod jernbanen vil der blive dækket af med både glas og træ for at skærme mod blæst og støj fra togene.  Bygningen er beregnet til stadepladser og torvehandel, og der vil komme til at foregå mange kulturelle og turistmæssige aktiviteter.   Madtorvet i Vejle har ikke været den succes, man havde håbet på og bliver derfor lukket.    VIG: Vig-Foreningen Fremtidens Familieby/ Vig Torvehal har fået sopran Catlen Gjøl, tenor Ernst Dalsgard og pianist Knud Rasmussen til at komme og opføre kendte og elskede perler fra operaens-operettens og musicalens verden.  -Vi glæder os rigtig meget til at kunne præsentere Opera-live, fortæller Tina Riis, der er en af de frivillige kræfter i Vig Torvehal, og som er tovholder på opera-arrangementet.  -Jeg håber, at mange vil møde frem. Også personer, som måske ikke lige tænker i opera i hverdagen. Jeg vil derfor opfordre såvel fastboende som feriegæster i Odsherred - også børn, til at komme og få en uforglemmelig oplevelse.  Der er fri entré til opera-live. Det har kunnet lade sig gøre, fordi foreningen har mødt en stor velvillighed fra lokale forretninger som Nybolig Vig, Herreklip Vig, Søborgholm, Vig Apotek, HD massage, Vig Dyreklinik, Jørn ´ s Farvehandel, Odsherred Kommune og Cvvg-it samt anonyme givere.   - I samarbejde med Københavns Kommune virkeliggør Jeudan nu planerne om et levende torvemiljø på Israels Plads, og et mangeårigt ønske i København går i opfyldelse.    Danmark har en lang tradition for markeder, hvor folk kommer ind fra nær og fjern for at købe grøntsager, fisk, kød og specialiteter. Den tradition vil få en renæssance flere steder i landet, men i fremtiden blot i en moderne udformning.  Markedet lå før i tiden på byens centrale torv. Sådan er det kun få steder i dag, men de kan dog opleves om lørdagen i f. eks. Køge og Roskilde.  Flere steder i landet arbejder iværksættere og kommuner med planer for nye torvehalskoncepter og street food-markeder, som først og fremmest henter inspiration fra Torvehallerne nær Nørreport Station i København, der i år kan fejre fem-års jubilæum, og fra Copenhagen Street Food, der åbnede på Papirøen ved Christianshavn i 2014, og som er blevet et stort trækplaster.  Nu vil flere større byer i resten af landet også tage del i den voksende interesse for at gå på marked eller i torvehaller. Ifølge Landbrug &amp; Fødevarers nyhedssite Foodculture er der planer om street food og torvehaller i de centrale bydele i Aarhus, Aalborg og Odense og flere steder i København.    Torvehallers styrke   Judith Kyst er direktør for Madkulturen og følger tæt danskernes madvaner og visionen om at tilbyde bedre mad til alle. Hun siger om trenden med torvehaller og street food: - Som med andre trends tager det udgangspunkt i København og spreder sig derefter ud i resten af landet.  Det handler først og fremmest om kombinationen i danske torvehaller, som forbinder to ting, nemlig at få noget mad i en fart, og at få kvalitet i maden. Heldigvis er kvalitetsbevidstheden voksende.  - Torvehallerne kan give noget af det, som er vigtigt for danskerne. Vores undersøgelser viser, at danskerne på den ene side har mindre tid, og på den anden side vil vi stadig gerne have fornemmelsen af, at vi selv laver mad. Mange danskere siger i vores undersøgelser, at aftensmaden ikke er helt hjemmelavet, men at det er vigtigt, at den føles hjemmelavet.  Det er noget af det, torvehallerne kan. Man kan stykke nogle ting eller komponenter sammen og få et godt måltid i en fart, fordi der er så mange kombinationsmuligheder derinde. Man kan få god kvalitetsmad i en fart.  - Street food handler om, at vi er en meget social nation, hvor måltidet og fællesskabet betyder meget. De laver mødesteder, hvor man for fornuftige penge kan købe et måltid og samtidig være sociale, så man ikke behøver at gå på dyre restauranter. Derfor slår det meget igennem nu, siger Judith Kyst.    FLERE NYE TORVEHALLER   Den 1. oktober åbner Aarhus Central Food Market på Skt. Knuds Torv ved banegården, og her er ambitionen især at friste madglade borgere og turister med et stort udbud af spisesteder.  Andre iværksættere er interesseret i at indrette et street food marked i en stor hal, som DSB ejer ved rutebilstationen, og som i dag anvendes til parkering. Kommunen har foreløbig modtaget tre forskellige koncepter om street food i hallen.  Desuden er et nyt, udendørs street food-marked på vej i Aarhus, der i forvejen har to fødevaremarkeder, Bazar Vest i Gjellerup og på Ingerslev Boulevard. Begge holder åbent to dage om ugen.  I Aalborg er en investor på vej med at nyt koncept for torvehaller, der skal placeres ved de gamle spritfabrikker. Der er også planer om at åbne et nyt marked på Frederiks Torv i den centrale del af Aalborg.  I Odense er man på vej til at indrette et Odense Food Market i det, der tidligere hed Arkaden.  Her bliver der plads til 18-20 madkoncepter inden for street fod.  I forvejen kan Odense byde på et grønttorv i H. C. Andersen-kvateret og Bazar Fyn. Begge har almindelige åbningstider.  Også København giver plads til flere torvehaller. Tivoli er i gang med at opføre et nyt madmarked ud mod Hovedbanegården og Vesterbrogade, og investorer arbejder på at indrette en torvehal i en butiksarkade på Vesterbro, som har været lukket længe.  TORVEHALLER Det er ikke muligt at hindre, at et torvehalsprojekt kan blive bygget om til et supermarked, hvis torvehallerne ikke viser sig at være rentable. Derfor bør politikerne sige nej til torvehaller i et kommende Hillerød Storcenter på Møllebrogrunden ved Herredsvejen.  Det fremgår af forvaltningens indstilling til politikerne før onsdagens møde i Økonomiudvalget.  Advokat Jens Flensborg er i sin vurdering af mulighederne for at kommunen kan kræve rent torvehalsbrug af lokalerne kommet frem til, at der ikke juridisk er forskel på dagligvarer og de varer, der skal sælges i torvehallerne. Derfor er det kun muligt, hvis der bliver lavet torvehaller med små, helt selvstændige butiksenheder med ikke-flytbare vægge.  Og selv der vil der være betingelser tilknyttet.  " Det kræver, at kommunen både i forbindelse med lokalplanen, ved byggesagsbehandlingen og ikke mindst ved fremtidige tilsyn, sørger for at dette fastholdes. En lempelse heraf kan medføre, at kommunens adgang til at håndhæve bestemmelserne fortabes som følge af passivitet. Hvis området først får karakter af én stor dagligvarebutik i planmæssig henseende, vil kommunen ikke kunne modsætte sig en efterfølgende ændring til én stor dagligvarebutik", hedder det blandt andet i forvaltningens indstilling, der samtidig affejer en vurdering, som ejerne af Møllebrogrunden Mikael Goldschmidt Holding har fået foretaget -som giver det modsatte resultat.    Ikke til skade for byen   Det rådgivende ingeniørfirma Cowi har også lavet en analyse.  Den handler om, hvorvidt torvehaller vil have en negativ indflydelse på handlen i midtbyen.  Det vil de ikke, vurdereres det.  Byens relativt få specialvareforretninger opleve en omsætningsnedgang, men torvehaller vil samlet set styrke byens position både lokalt og regionalt, hedder det i rapporten fra Cowi.  Forvaltningen vurderer -blandt andet med støtte i et notat fra Sten og Strøm, der driver Slotsarkaderne -at torvehaller i bykernen vil være en bedre ide. Det er dog ikke en del af forslaget.    For lidt tid   Hos Mikael Goldschmidt Holding er man ikke overraskende ikke glade for forvaltningens indstilling.  " Først og fremmest har vi bedt om, at sagen bliver udskudt, så Økonomiudvalget ikke skal tage stilling til den onsdag. Vi har først fået indstillingen torsdag, så reelt har vi kun haft en arbejdsdag til at vurdere indstillingen og komme med vores kommentarer, så politikerne kunne modtage dem mandag", siger projektdirektør Ulrik Bebe.  " Vi glæder os over, at Cowi siger det samme, som vi har sagt, nemlig at torvehallerne vil være en gevinst for Hillerød, men samtidig må vi sige, at den juridiske vurdering undrer os. Det har jo kunnet lade sig gøre at bygge torvehallerne på Israels Plads, og det ville næppe være sket, hvis Københavns Kommune havde troet, at der var risiko for, at de pludselig ville blive erstattet af en Føtex." Ulrik Bebe mener ikke, at der kan være argumenter imod at sagen bliver udsat.  " Hvis de havde givet os materialet, de har lavet deres vurderinger ud fra, efterhånden som de selv fik det, ville vi have haft tid til at komme med vore kommentarer. Som det er nu, vil det være utilstedeligt, hvis Økonomiudvalget vælger at behandle sagen onsdag. Men når vi for tid til at forklare os, skal vi nok komme med et seriøst gennemarbejdet notat," siger Ulrik Bebe, der efterhånden er ved at have mistet tålmodigheden med Hillerød Kommune.  " Vi føler os dårligt behandlet.  Vi vil investere over en millard kroner i Hillerød Kommune, og så nytter det ikke at vi får sådan en behandling. Det er ikke nok, at vi kun får en enkelt dag til at gennemarbejde så omfattende et materiale.".    Borgmester er tavs   Borgmester Kirsten Jensen afviser at svare på spørgsmål til sagen, herunder om sagen vil blive udsat.  " Jeg har ikke nogen kommentarer før mødet i økonomiudvalget.  Vi behandler sagen onsdag, herunder også ønsket om at udsætte sagen", skriver hun i en mail.   Trine Køhlert og Brian Jensen er de nye forpagtere af caféen i Torvehal Bornholm.    Otte kilometer spær og tag- og loftsbrædder er i vinterens løb hvid-malet med frivillige penselstrøg på et værksted i Vig, og nu har de lokale kræfter taget fat på arbejdet med at montere tagkonstruktionen på Vig Torvehal - pavillon-overdækningen af Peterspladsen.  - Vi fik taget hul på arbejdet i weekenden. Nu er vi godt i gang og har fået en fornemmelse af, hvordan det skal gøres, og hvor lang tid, det vil tage, siger Jørgen Preuss fra foreningen Vig - Fremtidens Familieby.  - I weekenden efter påske tager vi fat igen, og dér skulle vi gerne få halvdelen af tagkonstruktionen på plads, siger Jørgen Preuss.  Pinselørdag den 3. juni - et år efter starten på torvehals-byggeriet - er der indvielsesfest, hvor Vig Handelsforening inviterer til stort morgenbord i Vig Hovedgade fra kl. 8.30. Fra kl. 10 vil den nybyggede torvehal blive officielt indviet og taget i brug af handlende med salgsboder. Der vil også være lege-aktiviteter for børnene. Om aften er der fest i torvehallen med fællesspisning og musik og dans.  Den orientalsk inspirerede torvehal skal øverst beklædes med tagpap. Der mangler også at blive malet stolper og bærende limtræsbjælker, og det arbejde indledes én af de nærmeste dage.  ToRVEhallerne vil blandt andet markedsføre Toprengøring i det markedsføringsmateriale, som omhandler stedets i alt over 100 kultur-, musik og koncertdage om året.  -Aftalen har forløbet perfekt i de sidste par år og bidrager blandt andet til, at vi kan deltage i et netværk, som kommer såvel vores personale, kunder og forretningsforbindelser til gode, siger Johnny Kristiansen.  Direktør Steen B. Jacobsen, som sammen med Terje Thesbjerg ejer og driver ToRVEhallerne midt i Vejle glæder sig over samarbejdet og forlængelsen af sponsoratet.  -Som ustøttet kulturhus bekommer det vel, at sponsoratet er forlænget. Meget få tjener penge på kultur og koncertarrangementer, så sponsoratet er med til, at gøre det muligt, at vi nu på 11. år i ToRVEhallerne, kan præsentere vores kulturprogram i fuld og hel størrelse, ganske som da vi startede i huset i april 1999, siger Steen B. Jacobsen.  -Det er væsentligt i underholdningsbranchen at have kontinuitet og samtidig en vigtig faktor for konceptet og planlægningen, tilføjer Terje Thesbjerg.  -Vores hotel-og konferenceafdeling er de økonomiske bærende dele i ToRVEhallerne, mens kultur-, musik og koncertdelen gør ToRVEhallerne særligt levende og supplerer den lokale forankring af det vejlensiske forlystelsesetablissement, slutter Steen B.  Jacobsen Sponsoraftalen er gældende frem til 2012.  Vejle: Torvehallerne har i flere år måttet henvise hotelgæster til nogle af Vejles øvrige hoteller  Så ikke engang en global finanskrise har kunnet stoppe indehaverne af det fire-stjernede Best Western Hotel Torvehallerne til at droppe en udvidelse, hotellet i midtbyen har netop taget 30 spritnye businessværelser - der rummer 60 senge samt en eksklusiv suite med blandt andet spa på 80 kvadratmeter - i brug.  - Vi har i mange år haft mangel på hotelværelser, hvilket ikke, specielt i forhold til møde og konferencer, har harmoneret med vores kapacitet med plads til over 500 deltagere, siger Steen B. Jacobsen, direktør i Torvehallerne.  Udvidelsen med den specielle facadebygning er tegnet af arkitekterne Exners Tegnestue A/S, Århus og hele byggeriet er forestået af CASA Entreprise A/S, Horsens. Indretningen er eget design udført i et enkelt, minimalistisk men varmt udtryk i egetræ og italienske designmøbler.  - Værelserne er udstyret med såvel brus som karbad, og selve byggeriet er suppleret med en lille lukket udendørs grøn oase med cafémøbler og planter, som et midtpunkt for værelsesudvidelsen, siger Steen B. Jacobsen.  Torvehallerne tilbyder nu 74 hotelværelser i det 11.000 kvadratmeter store kultur- og konferencecenter i Vejle centrum. Steen B. Jacobsen og Terje Thesbjerg har drevet Torvehallerne siden 1999, og overtog endvidere ejendommen for et par år siden. Siden er Kryb-i-ly Kro i Taulov ved Fredericia og Jørgensens Hotel i Horsens tilført porteføljen, og driften foregår i dag under selskabet Select Hotels A/S.  - Alle tre hoteller med i alt 213 hotelværelser deltager i samarbejdet i verdens største hotelkæde Best Western International, siger Steen B. Jacobsen. I Danmark har Best Western 24 medlemshoteller.  Snart kan man købe specialristet kaffe i Bornholms Torvehal i Rønne.  Her åbner Buchwald's Kafferisteri nemlig i nye lokaler, lige ved siden af blomsterbutikken Kvist &amp; Kvas.  - Vi rykker ud af de gamle lokaler på Skansevej og har flyttet inventar og kafferisteren op i Torvehallen, bekræfter Brian Buchwald Tofte og oplyser, at den ny butik åbner på lørdag klokken 10, hvor man kan købe friskristet kaffe og få smagsprøver.    Tid at komme videre   - Vi er glade for den tid, vi har haft på Skansevej, men nu er det tid at komme videre, fortsætter han og fortæller, at det er for at blive mere synlig overfor kunderne og for at blive en del af et større fællesskab, at han har besluttet sig for at flytte virksomheden til Torvehallen, hvor han allerede nu planlægger fællesarrangementer med blandt andet Kvist og Kvas.  - På Skansevej var vi jo helt alene og lidt hemmelige, og man skulle vide vi var der, for at komme der. I Torvehallen kommer der mange mennesker henover hele sommeren. Det giver mere synlighed, forklarer Brian Buchwald og lover, at risteriets åbningstider også vil blive markant udvidet.    Længere åbent   Hvor der hidtil kun har været åbent på lørdage mellem 10 og 14, forventer Brian Buchwald, at risteriet i fremtiden, i videst muligt omfang vil have åbent, når Torvehallen er åben.  - Det betyder, at der henover sommeren vil være åbent hver eneste dag. Udenfor sæsonen bliver det nok to-tre dage om ugen. Vi må se, hvordan vi kan få det til at passe, for vi har jo begge fast arbejde ved siden af, forklarer han.  Åbningen på lørdag er en blød start, for alting er endnu ikke helt på plads efter flytningen.  En rigtig åbningsreception er først planlagt til den 7. april.  - Jeg tror, det bliver et fantastisk sted derude. Bygningen er charmerende og inviterer til det, for vi har ikke noget lignende på Bornholm, siger Karin Hounsgaard fra Arnager Røgeri.  Det bliver hverken Karin eller hendes mand, Tonny Hounsgaard, der kommer til at stå i Torvehallen.  - Vi skal ansætte en, som skal stå og passe det. Vi kan ikke rumme mere rent fysisk, siger Karin Hounsgaard, hvis mand også er ansat på hospitalet.  Arnager Røgeri håber, at placeringen i Torvehal Bornholm kan gavne fiskebutikken og restauranten på røgeriet i Arnager.  - Så kan vi måske blive lidt mere synlige, og flere folk kunne få lyst til at komme herud, siger Karin Hounsgaard.  Den har siden foråret 2015 fungeret som en slags madambassade for fynske brygmestre, fødevareproducenter, gårdbutiksejere, kokke og andre ildsjæle.  Men i foråret lukkede det fremtrædende udstillingsvindue for fynske specialiteter i Torvehallerne i København.  -Vi prøvede at få en mere systematiseret afsætning ved at have en bod i Torvehallerne i København, men det lykkedes ikke i år, fordi Torvehallerne ikke ville forny aftalen, vi havde lavet med dem, og så stoppede det, siger Kristian Kyed, formand for Smagen af Fyn, der til dagligt driver De Fynske Gårde i Morud.  Forhandlingerne med Torvehallerne faldt til jorden i maj, fordi Smagen af Fyn ifølge formanden ikke længere måtte foretage udskænkning og servere mad fra boden, der stod placeret udendørs.  Den stod i et område, som ifølge Kristian Kyed " groft sagt er et værtshusområde" med en del mennesker og turister om sommeren.  -Det var et krav fra Torvehallerne, at hvis vi skulle genindtage vores bod, så måtte vi ikke servere ude, men udelukkende sælge som en torveplads, og det var vores operatør slet ikke interesseret i. Det kunne han ikke få til at hænge sammen, siger Kristian Kyed, der undrer sig, men nu er på udkig efter en ny lokation til en madambassade i København til de små 90 medlemmer af Smagen af Fyn.    Stigende efterspørgsel   Torvehallernes konceptdirektør Niels L. Brandt oplyser via en pressemedarbejder, at Torvehallerne generelt prioriterer detailhandel i form af handel med råvarer og delikatesser over udskænkning og take away.  Han ønsker ifølge pressemedarbejderen dog ikke at kommentere på den konkrete sag.  Kristian Kyed fra Smagen af Fyn fortæller, at det i det hele taget giver god mening for de fynske fødevareproducenter at slå sig sammen om en fremskudt bod i Københavnsområdet, og der er en stigende efterspørgsel efter fynske produkter.  -Der er generelt en stigende interesse for lokalt producerede fødevarer af høj kvalitet, og som har en autenticit og historie med sig. Det er der mere og mere interesse for, siger Kristian Kyed, der blandt andet har haft kig på Nørrebro eller Papirøen som mulige placeringer: -Vi vil rigtig gerne finde et sted, som lever op til de krav, men det er ikke lykkedes os endnu. Problemet er lige så meget at finde nogle folk, som kan drifte det. Finder vi den rigtige person, så er vi klar til at starte op igen, understreger Smagen af Fyn-formanden.  I mellemtiden kan københavnere og andre købe og bestille fynske fødevarer via www.detfynske.dk.  »Det var et krav fra Torvehallerne, at hvis vi skulle genindtage vores bod, så måtte vi ikke servere ude, men udelukkende sælge som en torveplads, og det var vores operatør slet ikke interesseret i.Det kunne han ikke få til at hænge sammen.  KRISTIAN KYED, SMAGEN AF FYN »Der er generelt en stigende interesse for lokalt producerede fødevarer af høj kvalitet, og som har en autenticit og historie med sig.  Og der var rigeligt med opmærksomhed at kæmpe om, for flere hundrede mennesker lod sig lokke af de gode tilbud og smagsprøverne.  - Jeg tror, der var over 500 mennesker forbi i går. Måske knap så mange i dag, men i hvert fald flere end sidste år, sagde Trine Køhlert til Bornholms Tidende søndag.  Det er 12. år hun arrangerer julemarked og andet år i torvehallen i Rønne. Trine Køhlert kan allerede nu se nogle tendenser, som kunne føre til endnu flere aktiviteter i Rønne op til jul. Men hun holder fast på, at ét julemarked i december er nok.  - Folk gider ikke besøge det samme sted to gange, medmindre man fornyr en masse, og det ville kræve for meget. Det er svært at holde energien oppe to weekender i træk. Vi har talt om det og er nået frem til, at vi holder os til et julemarked om året, siger Trine Køhlert.  Men det ville være godt med flere julemarkeder samme dag, siger Torvehallens daglige leder.  - Den idé kan jeg godt lide. Men det kræver at der kommer nogle andre på banen.  Trine Køhlert afslører, at der er nye tiltag på vej i Rønnes gamle slagthus, men det er for tidligt at blive konkret.  - Vi skal lige blive enige om det hele, stadeholderne og jeg. Men vi tænker på at udvide åbningstiderne og vil i det hele taget overveje måden at tænke torvehal på.  GRINDSTED: Lav Grindsted Midtpunkt om til en bazar eller en torvehal.  Sådan lyder opfordringen fra gruppen byliv, der under projekt Grindsted-fremtidens handelsby har set på, hvordan handelsstandsforening og kommune i fællesskab kan skabe mere liv i byen.  - Skal man få nogen til at komme ind i vores by, skal man give dem oplevelser.  De skal føle, at de oplever noget, når de går rundt i Grindsted. Bazaren eller torvehallen er et af vores bud, lyder det fra Kent Christensen, der selv har tøjbutik i Midtpunkt.    I stil med Torvehallerne   Sammen med bosætningskoordinator Marianne Witte, campusformand Jesper Dahmann, sparekassedirektør Svend Erik Christensen, arkitekt Jørn Sørensen og Flemming Elbæk fra Tvis Køkkener har han gjort sig mange tanker om, hvordan fremtiden andelsby kan se ud.  - Grindsted Midtpunkt kunne omdannes til en bazar med popup-butikker til en billig husleje. Hvis man bygger i stil med Torvehallerne i København ville det ikke være særlig dyrt. Og med en lille husleje kunne vi få et sted, hvor der kan eksperimenteres.  Her kunne de gode ideer prøves af, mener Kent Christensen.  Økonomiudvalget har sagt god for to mindre projekter og forholder sig derudover afventende.  - Vi får den endelige rapport fra grupperne i august.  Ud fra den tager vi stilling til, hvad vi vil gå videre med, siger borgmester Ib Kristensen.  Billund Kommune har sat penge af til byudvikling i Grindsted by.  Ifølge budgetforliget i 2015 drejer det sig om to millioner kroner i 2016 samt fem mio. i 2017, 2018 og 2019, i alt 17 millioner kroner de kommende år.    FAKTA     Fremtidens handelsby   En række forslag til hvordan man sikrer Grindsted en fremtid som handelsby, er blevet formuleret af arbejdsgrupper på tværs af Billund Kommune, Grindsted Handelsstandsforening og Billund Erhvervsfremme. I august tager politikerne stilling til hvilke forslag, man vil gå videre med.  For kort tid siden bragte vi et gammelt fotografiaf en af Odenses helt centrale pladser: Klingenberg. Og vi fortalte historien om osteforretningen af samme navn.  Vi vil imidlertid ikke undlade at bringe endnu et fotografifra Klingenberg-området, fordi det er et sjældent smukt stemningsbillede - i farver.  Billedet er et af en række lysbilleder fra 1940-1945, som Odense Stadsarkiv har modtaget, og som nu er scannet ind til glæde for Ugeavisens læsere. De kommende uger vil vi vise et lille udpluk af disse farvefotografier.  Billedet her kan være fra befrielsesdagene, mener arkivar Johnny Wøllekær, Odense Stadsarkiv. -Eller fra kongens 70 års fødselsdag i 1940, siger han.  Midt i billedet ses Torvehallen, der var en anderledes ejendom, og som endnu huskes af mange gamle odenseanere.  Den måtte dog lade livet sammen med en del af karréen ved Magasins udvidelse i slutningen af 1960' erne.  Torvehallen lå med sin smukt udformede facade ved udmundingen af Pogestræde -lige over for Skt. Knuds Kirkes tårn. Bygningen var tegnet af arkitekt Niels Jacobsen, der fra 1894 og frem til sin død i 1935 var manden bag mange af Odenses markante nybygninger, så som Odense Tekniske Skole og Grand Hotel.  Torvehallen stod færdig i 1897, og inspirationen er formentlig hentet fra hans lærer, Martin Nyrops, rådhus i København.  Især sprang den smukke korsformede skiftegang og den skakmønstermurede gavl med sandstensstatue i øjnene.  En anden nyhed var en glasbaldakin over stueetagens udstillingsvinduer.  Torvehallen var en slags forløber for vor tid indkøbscentre.  I huset stueetage var samlet en række specialforretninger, heriblandt Klingenberg Osteforretning.  ( Kilder: Registranten og Fyens Stiftstidende. Indsamling af kilder: Odense Stadsarkiv).  Han har et oprigtigt ønske om, at vi spiser kulmule i stedet for laks, og han afholder østersskole, så kunderne i det mindste kan åbne de østers, de køber. Tommy Lund har en ærlig interesse for fisk, og nu vejrer han morgenluft og ser en vej til endnu flere kunder i butikken. Den går gennem de store dagligvarehandlere som Coop, Dansk Supermarked og Dagrofa, som alle bejler til fiskemanden bag Hav i Torve hallerne i København.  »Jeg taler med dem alle sammen,« siger Tommy Lund, som har solgt fisk, siden han som 16-årig kom i lære hos sin onkel.  Med en uhøjtidelig tilgang til sit fag og sine kunder købte han sin første fiskehandel på Frederiksberg i 2002, og da Torvehallerne åbnede i 2011, var han en af de første stadeholdere på Israels Plads.  »Det dér med De, Dem og Deres, det kunne jeg sgu ikke finde ud af.  Vi blev hurtigt tvungen dus,« siger 37-årige Tommy Lund med et grin om mødet med sine første kunder i butikken Windsor Fisk på Frederiksberg.  Tommy Lund er meget mere interesseret i fisk end former og formaliteter. På sine få kvadratmeter i Torvehallerne sælger han rå fisk og fiskeretter for omkring 25 millioner kroner om året, og kunderne efterspørger i stigende grad de mere sjældne fisk og innovative fiskeretter. Det skyldes blandt andet, mener Tommy Lund, at hans medarbejdere, heriblandt tre kokke, får lov til at eksperimentere med retterne.  »De får lov til at lege. Her er der ingen, der siger »det må du ikke«. Vi er ikke bange for at lave noget forkert. Det er ikke nordisk eller fransk, det er alt, vi kan lege med,« siger Tommy Lund og tilføjer, at han sælger flere og flere færdigretter gennem konceptet Hav2Go.  I 2017 flytter Tommy Lund Hav ind i den nye madhal i Tivoli netop med Hav2Go som omdrejningspunkt, og han har sagt nej til madmarkedet WestMarket, som åbner på Vesterbro i begyndelsen af det nye år. Nej har han også sagt til madkoncepter i Nordhavnen og i Carlsberg Byen.  Samtidig er han i dialog med både Coop, Dansk Supermarked og Dagrofa, og særligt sidstnævnte med kæden Meny har Tommy Lund set sig lun på. Men en samarbejdsaftale skal overvejes nøje, for det kræver et konstant kundeflow, hvis de ferske fisk ikke skal gå til spilde. Det er der helt banalt ikke råd til for en - trods alt - lille spiller.  »Vi har ikke en stor pengekasse, så hvis det ikke kører tre måneder efter, at du er rykket ind et sted, så bliver du hysterisk,« siger Tommy Lund, som ikke vil ind et sted, hvor han ikke minimum kan omsætte for seks millioner kroner.  »Hvis man går den vej, skal man gå hele vejen,« siger han.   25 millioner kroner sælger Tommy Lund varer for i sin bod i Torvehallerne i København  Bornholmerbutikken i Torvehallerne i København er ligesom Bornholmerbutikken i Allinge, Rutsker Feriecenter og Kaffeslottet i Gudhjem omfattet af det konkursdekret, der i sidste uge blev afsagt i Skifteretten i Horsens.  Man arbejder dog på at rekonstruere Bornholmerbutikken i Torvehallerne. Der er flere interesserede, der vil overtage butikken, og man forventer, at der sker en overdragelse allerede i denne uge.  Det oplyser Andreas Kærsgaard Mylin fra advokatfirmaet Accura i Hellerup.  Andreas Kærsgaard Mylin er kurator i de tre konkursboer efter at henholdsvis Erik Warthoe Hansen og to af dennes selskaber Horsodan Power A/ S og YNF 1892 ApS er erklæret konkurs.  - Bornholmerbutikken i Torvehallerne er en del af konkurskomplekset, og vi arbejder på en rekonstruktion, så vi kan redde butikken. Der er flere interesserede aktører, og butikken er da også fortsat åben, lyder det fra Andreas Kærsgaard Mylin, der kan tilføje, at også folkene bag Torvehallerne er interesserede i at bevare butikken.  Som kurator er det Andreas Kærsgaard Mylins opgave at realisere konkursboet så fordelagtigt som muligt for konkursboets kreditorer, og han er optimistisk omkring en redningsplan, der altså inkluderer et ejerskifte for Bornholmerbutikken.  - Vi forventer, at der sker en overdragelse i løbet af denne uge.  Hvad angår Rutsker Feriecenter er der endnu ingen afklaring omkring fremtiden.  - Vi er kun halvanden uge inde i behandlingen, og der er endnu ikke taget stilling til, hvad der skal ske med Rutsker Feriecenter. Men opgaven er selvfølgelig at afvikle boet på en så fordelagtig måde som muligt.  Hvis man har fordringer eller andet krav mod skyldneren opfordres til at anmelde sit krav opgjort pr. 05.02.2013. til Andreas Kærsgaard Mylin - Accura, Tuborg Boulevard 1, 2900 Hellerup.  TORVEHALLER Ønsket om torvehaller i Hillerød med småbutikker med fødevarer og delikatesser får et skud for boven i en ny analyse.  Her fremgår det at de " ikke ville kunne blive en lønsom forretning for ejerne af Hillerød Storcenter".  Analysen er udført af virksomheden Detailhandels Promotion Int. på vegne af Hillerød Shopping, og kommer netop som Hillerød Kommune er ved at få en juridisk afklaring af, hvorvidt ejeren af Møllebrogrunden ved Herredsvejen skal have lov til at opføre torvehaller i forbindelse med et Hillerød Storcenter på området.  Analysen peger blandt andet på at kundegrundlaget for torvehaller ikke er til stede i Hillerød -blandt andet fordi den nødvendige omsætning på 125-150 millioner kroner om året kræver mindst 25.000 ugentlige besøgende.  " Det er ikke en videnskabelig undersøgelse, men det er et notat, der er udarbejdet af en, der har beskæftiget sig med detailhandel gennem 45 år. Vi møder i øvrigt den samme holdning til mulighederne for torvehaller i vores bagland hos Steen og Strøm, der driver Slotsarkaderne", siger Mads Pheiffer, der er formand for Hillerød Shopping.  Analysen -og forholdene omkring Hillerød Storcenter generelt -er årsag til, at Hillerød Shopping har sendt et åbent brev til en lang række byrådspolitikere og -kandidater.  " Der er tidligere lagt op til et livingkoncept, altså møbler og andet, der vil kræve bil til at blive transporteret bort. Men reelt er man gået bort fra det koncept, og nu ligner det nærmere et almindeligt storcenter, bare uden dagligvarer, som vi også frygter vil blive forsøgt lagt ind, hvis torvehallerne viser sig ikke at fungere", siger Mads Pheiffer, der peger på, at der er tale om et center på 28.000 kvadratmeter -næsten det dobbelte af Slotsarkaderne, når man fraregner Bilka.  " Vi er ganske simpelt bange for, hvad det vil betyde for byen. Der er ikke både plads til en levende bykerne og til et storcenter. Hvis ikke en af parterne taber fuldstændigt, kommer begge parter til at stå tilbage med noget møg", sige Mads Pheiffer, der er sig bevidst om, at centeret sandsynligvis kommer uanset argumenterne.  " Vi kan ikke diskutere, om centeret kommer, men vi kan holde fast i, at centeret skal have en unik profil, som det oprindeligt blev aftalt." Det har ikke været muligt at få en kommentar fra projektchef Ulrik Bebe fra ejendomsselskabet Mikael Goldschmidt Holding, der står bag Hillerød Storcenter.  LÆS UDDRAG AF BREVET TIL POLITIKERNE PÅ SIDE 38.  Vi er ganske simpelt bange for, hvad det vil betyde for byen" Mads Pheiffer, formand, Hillerød Shopping.   - I samarbejde med Københavns Kommune virkeliggør Jeudan nu planerne om et levende torvemiljø på Israels Plads, og et mangeårigt ønske i København går i opfyldelse.    Iden kommende weekend er der besøg af cubanere i Torvehallerne, hvor en række butikker har slået til med Cuba-tema. Rom, salsa og cigarer vil være omdrejningspunktet for begivenheden, oplyser Torvehallerne.  De cubanske aktiviteter foregår fredag den 15. august klokken 15: 30 til 19, lørdag den 16. august fra klokken 12 til 16 og søndag den 17.  august fra klokken 12 til 17: 30.  Arrangørerne oplyser, at man bare kan dukke op, der er ikke tilmelding til aktiviteterne.  Der vil være gratis danseundervisning for både børn og voksne, hvor man både kan lære klassisk cubansk dans og salsa.  Man kan lære at klippe og ryge en ægte " havaneser" på den fede måde, og der vil være boder med rom fra Cuba. Der vil være nogle sjældne rom, som ikke sælges i danske butikker og de klassiske mærker. Kom og smag og køb med hjem, lyder invitationen.  Og kom og lær, hvordan man laver den berømte drink " Mojito".  Fredag 15. august Klokken 15: 30-16: 00: Salsaundervisning for begyndere Klokken 16: 30-17: 00: Cubansk dans for børn og voksne sammen Klokken 17: 30-18: 00: Salsaundervisning for begyndere Klokken 18: 30-19: 00: Cubanske moves (salsa og reggaeton for alle) Lørdag 16. august Klokken 12: 00-12: 30: Cubansk dans for børn Klokken 13: 30-14: 00: Cubansk dans for børn og voksne sammen Klokken 14: 30-15: 00: Cubanske moves (salsa og reggaeton for alle) Klokken 15: 30-16: 00: Salsaundervisning for begyndere Søndag 17. august Klokken 12: 00-12: 30: Cubansk dans for børn Klokken 13: 30-14: 00: Cubansk dans for børn og voksne sammen Klokken 16: 00-16: 30: Cubanske moves (salsa og reggaeton for alle) Klokken 17: 00-17: 30: Salsaundervisning for begyndere.  Københavns Kommune lægger

ellers op til at opgive planerne

endeligt, fordi kommunens

rådgiver, konsulentfirmaet

Datea, afviser, at økonomien

i hallerne hænger

sammen. Men torvelauget

mener, at Dateas forudsætninger

er helt forkerte, og

har derfor bedt om lov til at

møde bygge- og teknikudvalget,

når det træder sammen

for at afgøre sagen i dag.  »Datea er utvivlsomt et

usædvanligt kompetent firma,

når det gælder supermarkeder

og store forretninger.

Det er her, de har ekspertisen.

De er tydeligvis ikke

vant til at tænke i små enheder

og butikker,« siger arkitekt

Hans Peter Hagens, der

står i spidsen for torvelauget.  »Blandt andet forudsætter

de, at et torvestade skal

beskæftige mindst tre fuldtidsansatte,

at ejeren ikke

selv skal stå i stadet, men

passe en anden forretning et

