 Sent i maj måned står syrenerne lilla og hvidt sprudlende ved Langelinje, masterne i den hesteskoformede lystbådehavn gnistrer af sollys. Kastellet er en lysende grøn stjerne.  Trukket væk fra havet ligger Søerne omkranset af kastanjetræer, deres kroner fletter sig ind i hinanden. Lysene er allerede faldet, eller de er lige ved det: Stierne er overdrysset med små hvide blomster, hvis midte, hvis man ser efter, afslører sig som pink.  Men nu, mens jeg skriver dette, er det midt i november. Jeg sidder i min lejlighed på Christianshavn. Klokken er halv fire om eftermiddagen, det har regnet, siden jeg stod op i morges, og det ser ikke ud til at holde op i dag. Frosten har vi på dette tidspunkt endnu ikke haft i København, vi er for tæt på havet. Vandet ligger som et gråt, uldent tæppe om byens skuldre.  Den vinter, jeg flyttede til Christianshavn, var kanalerne frosne. Jeg flyttede ind 1. februar, og i løbet af måneden blev isen tykkere og tykkere. De første dage i lejligheden havde jeg kunnet høre Havnerundfarten uden for mine vinduer.  Hver gang de passerede, fortalte guiden om Vor Frelsers Kirke, kirkens gyldne tårn. Nogle dage efter var lyden forstummet, sejladsen indstillet, og sådan var det i mange uger. Min første vinter i den gamle fæstningsby var fuld af is og sne og stilhed. Min sambo og jeg satte hver aften en skål eller gryde med vand ud på altanen, morgenen efter kunne vi vende bunden i vejret på den, og ud gled en islygte. Vi havde lygter i alle størrelser og former den vinter, til sidst kunne vi knap gå ud på altanen for bare is. Siden fulgte et forår som det, jeg netop har beskrevet: Byen blev grøn og lysende.  Fra min altan kan man se ind over hele det indre København. Ligefor ligger Frelsertårnet med sit klokkespil og sin snoede guldtrappe, og skråt til højre kan man se tårnet på Christianskirken.  Man kan se Rådhustårnet og det endnu brune kobber på Christiansborg, Tivolis tårne af metal og en stor firkantet bygning ude mod Vesterbro; det er et af hotellerne. Jeg er glad for min udsigt over byen, at jeg kan sidde der på sommerdage og drikke kaffe, mens jeg kigger, eller at jeg om vinteren kan se månen stå og dirre i frostluft over de hustage, rødt tegl og sort skifer, som skærmer københavnerne.  Jeg har selv boet i København i seks et halvt år, på fire forskellige adresser i fire forskellige bydele. Jeg kom som mange andre hertil for at læse på universitetet, blev sat af i en lille annekslejlighed på Østerbro med en seng og et slidt køkken en søndag i august. Jeg delte toilet med naboen og gik i bad i Øbrohallen.  Siden flyttede jeg til Vesterbro, til Frederiksberg og Christianshavn og havde undervejs min daglige gang på universitetet på Amager. Nu er jeg færdig med min uddannelse, men jeg er endnu ikke færdig med København.  Mens jeg har boet herinde, har jeg skrevet en bog, der foregår i og langt hen ad vejen handler om København. Bogen fortæller om en ung kvinde, som flytter til hovedstaden for at studere, og deler dermed udgangspunkt med min egen historie og mit eget møde med København. Hver tekst i bogen er opkaldt efter en gade i byen og er skrevet som sansninger, stemninger og konkrete hændelser fra disse steder. Tilsammen danner teksterne et kort over byen, de er en række koordinater, der tegner fortællerens København - men er også et eksempel på, hvordan hver eneste københavner har sine egne betydningsbærende ruter rundt i byen.  JEG FIK IDEEN til at skrive bogen 'Koordinater', en dag jeg var ude at cykle.  Midt i myldretiden på vej ud af Nordvest gik det op for mig, at byen så anderledes ud nu, end dengang jeg flyttede hertil. Jeg havde allerede boet både på Østerbro og Vesterbro og var netop flyttet til Frederiksberg. Jeg havde fundet mine særlige veje og genveje, jeg kendte parkerne og pladserne, og det var langsomt dæmret for mig, hvordan de forskellige dele af byen hang sammen.  Jeg opdagede midt i et lyskryds, at det ikke længere var en bevidst handling at dreje af ved Nørrebro Station og følge Nordre Fasanvej til mit hjem, men at det var noget, jeg bare gjorde. Min krop kendte vejen nu, den huskede bedre end min hjerne. Det var det, der gav mig inspirationen til at gå hjem og skrive - for at finde frem til, hvad det var for en bevægelse, som havde fundet sted, og som nu gjorde mig ude af stand til virkelig at se byen.  For med vanen kommer også automatiseringen, blindheden, og det var jo det, der var sket for mig - i takt med kroppens gradvist mere vanemæssige færden i byrummet var nysgerrigheden forsvundet, og gaderne var ikke mere hver sin overraskelse.  Jeg følte et pludseligt og umiddelbart behov for at fastholde den erfaring for på en eller anden vis at indfange følelsen af at være ny og blive ældre i en by. Da jeg kom hjem fra cykelturen, satte jeg mig ned og skrev en tekst med titlen Tomsgårdsvej, og siden fortsatte jeg i mange måneder. Det blev til en bog, der handler om København, men som også handler om at blive voksen og finde hjem - i relationer, i sig selv, og i byen.  Men hvad er det egentlig, der gør steder til hjem? Hvad har gjort, at København nu fuldt og helt er en by, jeg hører til og føler mig hjemme i? Det har meget at gøre med den føromtalte vane, at min krop og dens bevægelser med tiden simpelthen er vokset sammen med byen. Når vi bebor et sted med vores kroppe, tager dette sted form efter os, ligesom vi tager form efter det. Langsomt samler stedet vores oplevelser, relationer og erindringer og bliver således en beholder for levet liv. Pludselig er den bænk, man passerer på vej til arbejde, ikke bare en tilfældig bænk, men en bænk af betydning - det var der, man blev forladt engang, eller der, man blev forlovet. Lejligheden i Skydebanegade, hvor lyset en aften er tændt, og der nu bor en anden, er ikke bare en tilfældig lejlighed, for der har man engang kendt en, der boede, man har været i den lejlighed, sovet og spist der. Det er alle disse historier, vi med tiden får, som gør en geografisk placering til et sted, og gør et sted til et hjem - og som gør Københavns forskellige bydele til hjem for godt en million mennesker.  På den måde kan man sige, at alle os, der bor her, selv er stedet. At københavnerne er København, simpelthen. Her går vi rundt med hver vores historie og er en del af byens liv, men vi går også rundt og er en del af hinandens liv. Vi bliver steder for hinanden, eller vores relationer bliver en nøgle, der åbner stederne. Min kæreste bor ved Enghave Plads, og nu er det sted for mig lig med ham. Og selvom han en dag flytter fra Enghave Plads, vil stedet altid være omgærdet af erindringer fra denne tid; det vil for mig stå og lyse af år 2013. På den måde er relationer adgangsgivende. Københavnerne forærer hinanden København hver eneste dag.  EN AF DE TING, der ramte mig, da jeg flyttede ind i min lejlighed på Østerbro, var den fortætning af levet liv, som byen er ramme for. Jeg sad og så ud af vinduet, og langt ud på aftenen var gaden fuld af mennesker. Hos overboen spillede de musik, og ude på køkkentrappen skramlede min nabo med skraldeposen.  Københavnernes historier var alle steder omkring mig. I første omgang førte den bevidsthed til en gennemgribende ensomhed, for den første aften i byen havde jeg ingen anelse om, hvordan jeg nogensinde skulle blive en del af det hele, hvordan min og Københavns historie skulle flettes sammen. Hvem jeg skulle spille musik for, invitere over, hvilke sko, der skulle stå på måtten foran min dør i opgangen.  Det føltes uoverskueligt at indtage byrummet, at udfylde og skabe min egen plads i København. Men det skete af sig selv: Folk hilste i gården, mine nye studiekammerater ringede, gamle venner kom også til byen. Langsomt flyttede jeg rigtigt ind, ikke bare med mine ting, men med min krop. Livet omkring mig viste sig at bringe et utal af muligheder med sig, og pludselig følte jeg mig ikke udenfor, men midt i. Der var hele tiden mennesker at møde, bånd at knytte og historier at skabe - af den simple grund, at der i København er flere mennesker på mindre plads: Det kan slet ikke undgås, at vi mødes. At vi giver hinanden København, hele tiden. Jeg tænker ofte, især når jeg går langs Christianshavns Kanal eller passerer de gule huse ved Nyboder, på København som en by, der rummer alle tider i sig.  Christianshavns historie, den selvstændige by, som blev bygget på det sumpede område mellem København og Amager af Christian IV i 1617. Nyboder fra 1631, bygget på foranledning af samme konge. Husrækkerne, hvor der stadig bor mennesker bag de gule mure.  København er et sted for erindring, Danmarks historie er på samme måde som livet fortættet her. Vi bruger alle de gamle bygninger på nye måder, vi fylder dem med de livsformer, som år 2013, om lidt 2014, tilbyder os. Vi ser på gulvbrædderne og tænker på, hvem der har gået her engang, på dem, som har gjort byen til et hjem før os. Men København er ikke et museum, og der er kun et stenkast fra Glyptotekets søjler til Industriens nye, neonoplyste glashus.  Sådan indretter vi os heldigvis: Vi føjer nyt til gammelt og bruger byen, som den var, og som den er blevet. Det elsker jeg København for, at alle dens tider eksisterer i ét. At der findes gamle bondegårde langs en befærdet vej på Frederiksberg, viser os, at byen ikke altid har været by, og sådan er ikke kun stedets tidslighed, men også vidnet om dets skiftende funktion bevaret. Alt det kan vi se, når vi færdes i byen.  Men vi kan også se det i al den kunst, som med tiden er udgået herfra, i litteratur om København og malerier af byen. Der findes guldaldermalerier af Søerne, dengang de lå på landet, og der findes utallige bøger, hvor en ung student oprørt trasker ud af Vesterport og vandrer over markerne mod Frederiksberg. SOM KØBENHAVNERE AF I DAG er vi altså del af en lang historie, af skiftende traditioner og af byens foranderlighed. Da jeg skrev min bog om København tænkte jeg ikke i første omgang på, at jeg indskrev mig i en tradition, at mange andre før mig har følt behov for at formidle deres forhold til byen. Jeg skrev, fordi jeg ikke kunne slippe den bevægelse ind i byen, som jeg oplevede så stærkt.  Flere gange har jeg tænkt på, om bogen kunne være skrevet, hvis jeg var vokset op i København. Mange har spurgt mig, hvorfor det lige var mig og ikke en indfødt, der skulle skrive om byen, og jeg har ikke altid kunnet svare på det, jeg, som elsker natur og hav og himle. Og så går det jo op for mig, at København også har alt det - at havet jo netop ligger som et varmt tæppe om byen, at novemberhimmelen står ubrudt over hustagene, og at kastanjetræerne langs Søerne om nogle måneder igen vil stå i fuldt flor og fylde byen med natur. Når jeg tænker på København, ser jeg den som en krop, som et organisk materiale i hvert fald, der vokser og lever og ånder og forfalder på samme måde, som kroppe gør det.  Jeg har, når jeg går rundt i byen, en tydelig fornemmelse af, at der under og bag alt det hårde ligger noget blødt, en tydelig understrøm af natur. Jorden mellem brostenene på Sankt Hans Torv; de træer rundt om Søerne og isen på kanalen om vinteren vidner om det. Jeg kan lide at tænke på byens dele som på de forskellige dele af en krop, at hver del har sin egen funktion og er uundværlig for helheden, præcis ligesom københavnernes kroppe er uundværlige for byen. Det går op for mig, at jeg er lige så meget københavner som dem, der er født her - fordi København altid har været sted for tilrejsende; for sømænd og handlende, for hollænderne, der kom til Amager, for kioskejerne på Nørrebro, for de studerende, for det midaldrende ægtepar, hvis børn er flyttet hjemmefra, for de hjemløse, for turisterne, for børnefamilierne og alle os, der hver dag er en del af Københavns historie. Os, der rækker hinanden byen hver eneste dag.  Amalie Laulund Trudsø (f. 1988), er cand.mag. og forfatter til bogen 'Koordinater' (2013). Hver anden fredag skriver hun til Ibyen.  ibyen@pol.dk   KAMPAGNE: Indre By Lokaludvalg og Miljøpunkt Indre By-Christianshavn er gået sammen om kampagnen ' Roser til Byen'. Her kan borgere og erhvervsdrivende i Indre By søge tilskud til indkøb af planter og få kyndig vejledning hos plante-eksperterne i Miljøpunkt Indre By Christianshavn.  Kampagnen skal inspirere og opmuntre Indre Bys borgere og erhvervsliv til at plante roser og andre velegnede slyng-og klatreplanter i bydelens gader. Det skal tilføre bydelens gader flere smukke og grønne facader og være med til at give en positiv stemning og farve og duft i byen.  » Med ' Roser til Byen' vil lokaludvalget give borgerne mulighed for at søge om penge til at plante roser og/ eller andre slyng-planter i Indre By, som egner sig til byrummet. Det vil skabe smukke facader, grønne byrum og en varieret vegetation i byens natur, « siger Bent Lohmann, formand for Indre By Lokaludvalg, i en pressemeddelelse.  ' Roser til Byen'-kampagnen er inspireret af Københavns Kommunes træpolitik, som blandt andet omfatter initiativet om ' Partnerskabstræer', der giver borgere mulighed for at søge om penge til at plante træer i byrummet.    Inspirationstur på lørdag   Kampagnen starter med en byvandring med fokus på facadebeplantninger.  Her kan alle være med og lade sig inspirere til, hvordan man gøre byen grønnere og få gode råd og vejledning til plantevalg, beplantning, espaliering og pleje.  Inspirationsturen finder sted på lørdag 29. oktober kl. 14- 17 med start fra Miljøpunkt Indre By-Christianshavn på Regnbuepladsen 7.  Indre By Lokaludvalg har oprettet et ansøgningsskema på sin hjemmeside, indrebylokaludvalg.  kk. dk, hvor borgerne i Indre By kan søge om tilskud til én eller flere planter.  Tilskuddet er betinget af, at beplantningen kan se på offentlig gade, og at ansøger indvilger i at pleje og passe den.  Godkendes ansøgningen, kan ansøgeren få råd og vejledning hos Miljøpunkt Indre By-Christianshavn.  Planen er, at kampagnen skal løbe over de næste tre år. Den sættes i gang nu, da en lang række roser og planter har bedst af at blive plantet om efteråret, mens jorden endnu er varm, og planterne har mulighed for at danne hårrødder.  Med ' Roser til Byen' vil lokaludvalget give borgerne mulighed for at søge om penge til at plante roser og/ eller andre slyngplanter i Indre By, som egner sig til byrummet.  BENT LOHMANN, formand for Indre By Lokaludvalg.  IDEUDVIKLING: Grønne arealer med hængekøjer, farver på statuerne og en legeplads for de ældste skoleelever. Ideerne stod i kø, da 50 elevrådsmedlemmer fra fem af de lokale skoler i onsdags var samlet til debatmøde. Indre By Lokaludvalg havde inviteret til mødet for få indblik i, hvad der kan gøre bydelen bedre for de mange børn og unge, der går i skole i Indre By. Den store interesse og de mange kreative forslag glæder formand for Indre By Lokaludvalg, Bent Lohmann.  » Eleverne har masser af ideer, og de lægger mærke til nogle ting, som vi voksne ikke tænker over. Jeg er meget imponeret over, hvor konstruktive eleverne har været, og jeg håber, at vi kan skabe grundlag for et vedvarende samarbejde mellem lokaludvalg og elever, « siger Bent Lohmann.    Mindre skummelt   Eleverne nåede vidt omkring i deres debatter, men der var alligevel nogle forslag, som kunne samle bred opbakning.  Blandt andet at det skal være sikkert at færdes i trafikken, også selvom der er vejarbejde, at der er brug for flere små grønne pladser, og at er brug for steder, hvor eleverne kan opholde sig efter skole, uden at det koster noget.  Hos eleverne fra Zahles Seminarieskole var det især de grønne områder, der fyldte i debatten.  » Der er ikke nok grønne arealer i Indre By, og det tror jeg, at der er mange, der er enige i.  Vi vil meget gerne have nogle flere grønne områder. Også nogen der er lidt mindre skumle end Ørstedsparken, « siger Cecilie Barrett fra 9. klasse.  Eleverne var dog enige om, at Indre By er en spændende bydel at gå i skole i, selvom der er plads til forbedring.  » Man sætter især pris på det, når man er ude og besøge sine venner, som bor uden for byen. Der sker ikke en skid! Her skal man ikke gå to kilometer, for at komme hen til en Netto. Det kan jeg godt lide, « siger Joakim Grøntved Rasmussen, der går i 7. klasse på Sølvgades Skole.    Fakta     DET ØNSKER ELEVERNE   En ' mulighedslegeplads' for store, hvor man for eksempel kan dyrke sport, male, plante planter mm.  Hvidt gadelys i stedet for gult.  Grønne pusterum i byrummet.  Indre By-mesterskaber i skoleidræt.  Farver på statuerne Konkurrence mellem skoler om at indsamle skrald Billigere offentlig transport Mere overvågning på gaderne Offentlig lektiecafé med billig te, kaffe og sandwich Mere gadekunst.  BORGERMØDE: Hvilket erhvervsliv skal vi have i Indre By, og hvad kan vi vente os af fremtiden? Det er nogle af de spørgsmål, som man kan få svar på ved et borgermøde om erhvervspolitik på tirsdag.  På mødet vil der være oplæg fra nogle af de aktører, der dagligt er med til at drive byen.  Der vil også være mulighed for at blande sig i debatten og præsentere sine synspunkter og indgå i dialog med oplægsholderne og stille spørgsmål til de tanker og overvejelser, som de gør sig.  » Vi mener, det er er vigtigt at holde et borgermøde om erhvervspolitik, hvor borgere og erhvervsdrivende kan give deres mening til kende og samtidig blive klogere. Det skærper og nuancerer debatten og skaber bæredygtige løsninger, som vil være til gavn for hele byen, « fortæller Bent Lohmann, formand for Indre By Lokaludvalg.  På mødet vil der være oplæg fra KBH K - Commerce &amp; Culture, erhvervsejendomsmæglerfirmaet Sadolin &amp; Albæk, Ejendomsforeningen Danmark, HORESTA samt Økonomiforvaltningens Kontor for Erhverv og Vækst.  Mødet finder sted tirsdag 6.  december kl. 18-20.30 hos Vartov i Farvergade 27. Tilmelding er nødvendig og skal ske senest fredag 2. december ved at skrive en mail til: indrebylokaludvalg@okf. kk.dk eller ved at ringe på telefonnummer 60 37 80 58. Undervejs vil der blive serveret sandwich og lidt at drikke.  FÆLLESSKAB: Kulturhuset Indre By ligger attraktivt -men måske lidt skjult -centralt midt i Nansensgadekvarteret. Kulturhuset har omkring en kvart million besøg om året fra folk med mange forskellige ærinder lige fra badminton og floorball til brætspil og swingdans.  Men huset har potentiale til meget mere, og derfor inviterer Indre By Lokaludvalg og DIT: KBH alle interesserede borgere til ' visionsdag' onsdag 18. januar.  » Vi skal finde ud af, hvad det her hus skal bruges til fremover, og hvordan det kan bruges bedre, « siger formand for Indre By Lokaludvalg, Bent Lohmann: » Det er ikke et hus, der er særligt udadvendt, og selv folk, der bor i kvarteret lige rundt om hjørnet ved nærmest ikke, at det er der. På den måde, så er Indre By nærmest støvsuget for noget af det, som man kender fra de andre bydele: Idrætsfaciliteter: Steder hvor foreninger kan være og steder hvor ildsjæle kan lave deres aktiviteter, « siger han.  Værdi og samlingskraft Visionsdagen bliver arrangeret i samarbejde med DIT: KBH, som driver Kulturhuset Indre By og en række andre kulturinstitutioner rundt i byen, blandt andet Huset KBH, og her er Jakob Kwederis, chef for DIT: KBH enig i, at Kulturhuset har en masse potentiale: » Der var knap 160.000 besøgende i 2016, og det siger os, at Kulturhuset godt kan bruges mere aktivt i flere timer af døgnet og på flere måder. Og så har vi en helt konkret målsætning om, at udviklingen af Kulturhuset Indre by sker gennem samskabelse, frivillighed og kulturelt iværksætteri, « siger Jakob Kwederis, som ser frem til at inddrage Indre Bys borgere i arbejdet for at genog nytænke Kulturhuset Indre By.  » Der er allerede nogle ideer og tanker, men dem parkerer vi, fordi vi meget hellere vil i i dialog med bydelens ildsjæle, foreninger, borgere og brugere i forhold til, hvordan vi kan nytænke det her. Vi vil hellere gå i dialog frem for at sætte en fast kurs, så vi sammen kan udvikle huset og lave et Kulturhus Indre By version 3.0, « siger han.    En løbende proces   De forhåbentlig mange fremmødte til visionsdagen må meget gerne komme med hovedet fuld af drømme, visioner og konkrete ideer. Blandt andet om en (alternativ) brug af lokalerne, nye arrangementer og aktiviteter, kulturhusets rolle i fremtiden og hvordan kulturhuset kan støtte forskellige områder i Indre By.  Til gengæld byder arrangørerne så på aftensmad i hyggelige rammer, og så bliver al det tankegods, som aftenen resulterer så brugt i arbejdet med at udvikle huset.  Det bliver en løbende proces, fortæller Jakob Kwederis, som heller ikke vil sætte nogle deadlines eller slutdato på arbejdet. Tværtimod faktisk: » Det kan godt være, at vi fortsætter denne dialogproces hen over året, for vi har store ambitioner på vegne af den bygning og den ramme, som jo ligger utrolig attraktivt med en fed plads ude foran, og så nogle fysiske rammer, som rummer en masse muligheder, « siger han.    Brugt af borgerne   For Indre By Lokaludvalg er forhåbningerne også store, og man håber ligefrem, at den ny version af Kulturhuset Indre By kan skabe en ny type fællesskab og foreningsdeltagelse i en bydel, hvor der faktisk ikke er så mange muligheder for den slags.  » Det, jeg gerne vil have, er, at det bliver et sted, der bliver brugt af folk fra bydelen. Jeg er på sin vis ligeglad med, hvad det er, det bliver brugt til. Det, der betyder noget, er, at det er noget som folk fra bydelen gerne vil lave. Det er det, der er det vigtige for mig., « siger Bent Lohmann.  VISIONSDAG. Kulturhuset Indre By, Charlotte Ammundsens Plads . . Onsdag 3. januar klokken 17.30 -20.30.  Der var knap 160.000 besøgende i 2016, og det siger os, at Kulturhuset godt kan bruges mere aktivt i flere timer af døgnet og på flere måder.  JAKOB KWEDERIS, Chef for DIT: KBH.  ARKITEKTURPOLITIK: Indre By Lokaludvalg inviterer til borgermøde om arkitekturpolitik i København med fokus på Indre By og på de udfordringer og potentialer, som er i byen.  Der vil på mødet være oplæg fra stadsarkitekt Tina Saaby, der vil fortælle om, hvordan Københavns arkitekturpolitik bliver praktiseret i Indre By. Der vil også være oplæg fra arkitekt Thomas Ringhof fra Arkitektforeningens Lokalledelse i København, der vil fortælle om international arkitektur og tendenser, som København kan lære af, eller som København skal forsøge at undgå. Der vil være mulighed for, at de fremmødte kan stille spørgsmål og kommentere undervejs.    Skabe et nutidigt udtryk   I Københavns Kommune er der fokus på, at byens arkitekturpolitik bliver tilrettelagt, så udvikling og transformation af nye byområder samt tilføjelser til den eksisterende by får et nutidigt udtryk, der tager højde for helhed og detalje.  Derfor har kommunen fokus på, at byen hele tiden bliver udviklet arkitektonisk, men samtidig beholder sin genkendelighed. På den måde er det muligt at bygge videre på det arkitektoniske udtryk og tilpasse til nye funktioner og anvendelsesmuligheder til byen. Udviklingen skal fremme København som en sammenhængende bæredygtig by, der satser på at fremme bæredygtig arkitektur. Byens unikke steder skal styrkes, og byen skal være grønnere og mere klimavenlig, og byens menneskelige og fysiske diversitet skal styrkes.    Tilmelding på forhånd   Borgermøde bliver afholdt tirsdag 14. december kl. 18-20.30 i lokalet ' Blixen' i Den Sorte Diamant på Søren Kierkegaards Plads 1.  Tilmelding er nødvendig og skal ske senest mandag 12. december ved at skrive en mail til indrebylokaludvalg@okf. kk.dk eller ved at ringe på telefonnummer 60 37 80 58. Undervejs vil der blive serveret sandwich og lidt at drikke.  I et par sekunder er alting sort. En frådende bølge ruller ind over styrehuset.  Anton Lilleøres hænder knuger om roret. En tårnhøj bølge bryder midt på åbent hav og hamrer ind i kutteren.  Udenfor hyler vinden, mens bølger fortsat pisker ind over dækket. Alting er surret fast på den 50 tons tunge kutter.  Dækket er revet fuldstændig fra hinanden. Lastrummet bugner af de tobis-fisk, som Anton Lilleøre, hans bror og kutterens tredjemand har hevet om bord. Men i det øjeblik, den enorme bølge smadrer ind over skibet og lægger styrehuset mørkt, er Anton Lilleøres tanker et helt andet sted.  " Det her overlever vi ikke," tænker han.  I et helt døgn kaster bølgerne kutteren fra side til side omkring 100 sømil ud for Thyborøn. Besætningen er på vej hjem. Anton Lilleøre kæmper for at styre kutterens stævn direkte op mod bølgerne, så de ikke kæntrer.  Han stoler på sine evner som fisker og som styrmand.  Men han sætter også sin lid til den Gud, han tror overbevist på. Uden at tænke nærmere over det sender Anton Lilleøre flere gange det døgn små bønner oven op. Han beder sin Gud om at være med dem på havet.  Og noget lykkes. For stormen løjer af, og Anton Lilleøre og det følge af kuttere, han befinder sig i, kommer alle helskindede i havn. Kutterne er sønderrevne, men ingen menneskeliv er gået tabt.  Stormen fra 1984 står stadig som en af de tydeligste erindringer i Anton Lilleøres flere end 30 år på havet. I dag er han 69 år og pensioneret, men fiskerlivet har mærket hans krop. Underarmene er senede og stærke, mens overkroppen krummer let sammen. Og selvom Anton Lilleøre har lagt fiskeriet på hylden, holder han mærkbart fast i et andet element fra den tid. Troen.  I Harboøre-villaen få kilometer fra det Vesterhav, hvor han trak tonsvis af fisk op, hænger en træplade over stuedøren. " Stol på Gud" står der på den. Og det gør Anton Lilleøre.  " Som fisker takkede jeg min Gud for at komme vel i havn med mit skib, og jeg beder stadig hver dag. Bønnen er en af de stærkeste kræfter, jeg har. Jeg beder for mig selv, for mine omgivelser og for mine børn. Jeg tror på, at Gud vil bevare dem," fortæller han med en dialekt, hvor jeg bliver til " a", og skib lyder " skiw".  Anton Lilleøre mistede sin far, som også var fisker, allerede som 12-årig og voksede op som den ældste af syv søskende.  Midlerne var ualmindeligt små i hjemmet få kilometer fra Harboøre, og moderen satte sin lid til Gud og til den indremissionske tro. Der fandt hun styrke, og derfor fulgte Anton hendes eksempel. Troen har siden fulgt ham i arbejdslivet, i ægteskabet og i opdragelsen af ægteparrets tre børn, som nu er flyttet fra hjemmet ved Harboøre.  " Troen kan ikke altid fattes med forstand, men Gud er et mål med livet. Vi må fordybe os i Bibelen, og jeg prøver at tage dens ord til mig. Hvis vi alle levede efter De 10 Bud, ville vi leve i en bedre verden.  Det sker nok ikke, men vi må passe på med bare at tage alting for givet," siger han.  Anton Lilleøre står langtfra alene på Harboøre med sin tro. På de få kilometer land mellem Vesterhavet og Limfjorden er så godt som alle Harboøres 2000 beboere folkekirkemedlemmer.  På en gængs søndag tager omkring 100 sjæle plads på kirkebænkene.  Op mod 300 harboøreboere bekender sig til Indre Mission.  Og harboøreboerne står ved deres tro, men de er trætte af den fordom, der ofte klæber til dem: At de er en flok formørkede, gudfrygtige fiskere, der lever i ekstrem nøjsomhed og fordømmer alt fornøjeligt.  Fordommen er avlet af specielt Hans Kirk-romanen " Fiskerne" fra 1928. Hans Kirks far var barn af Harboøre-fiskere, og i " Fiskerne" skildrer Hans Kirk et fiskersamfund fuldstændig isoleret fra omverdenen, hvor Bibelens og præstens ord er lov.  Men Hans Kirk var ikke den første til at skildre harboøreboernes tro. Skelsættende i byens historie står året 1893, hvor 26 lokale fi-skere omkom på Vesterhavet i datidens værste drukneulykke.  Ved begravelsen holdt pastor Carl Moe en prædiken, som journalisterne, der var mødt op fra hele landet, opfattede som en helvedesprædiken mod " de vantro".  Carl Moe udlagde drukneulykken som Guds straf over de fiskere, der ikke havde taget imod Jesus.  Vækkelsen står stadig stærkt i det vestjyske samfund, fortæller sognepræst Karsten Christensen. Han har været præst i byen i otte år og føler sig privilegeret med et sogn, der vil kirken - og ikke kun om søndagen.  Og så remser han perlerækken af frivillige kirkelige aktiviteter op i et ustoppeligt tempo:.  " FDF-spejderne, ulvetimegudstjenester for småbørn, søndagsskole i missionshuset, juniorklub, tweenklub, børnebibelkredse, børnekoret Brølet, minikonfirmander, ældremøder, andagter på omsorgshjemmet, kor for de ældre og fællesspisninger." " Jeg er velsignet - jeg skal vel sige velsignet som præst - med en menighed, hvor det betyder noget, hvilke salmer jeg vælger, og hvad jeg siger. Det bliver der talt om ved middagsbordene. Jo, kirken har en central rolle, og ved skolens 50-års-fødselsdag blev der inviteret én person med ud over alle de tidligere elever," fortæller Karsten Christensen og holder en kunstpause: " Præsten. Det er da en flot gestus," siger han og virker oprigtigt beæret.  Det lyder bestemt som en kirkeligt engageret by, men måske også en smule from? Karsten Christensen slår en høj latter op.  " Haha, Harboøre har ikke meget at få ros for på det moralske punkt - heller ikke de troende. Troen kommer mest til udtryk rent medmenneskeligt ved, at man sætter blomster ind til den syge eller giver et klem nede i Brugsen. Men drikker man mindre på Harboøre? Nej.  Overholder man oftere fartgrænsen? Nej. Holder de indremissionske unge sig fra at blive trukket efter en bil på en bobslæde? Nej," fortæller han og tager afsked med ordene: " Bare sig, at I har talt med mig, så går det." Opfordringen knytter sig til Kristeligt Dagblads ønske om at tale med et par lokale skolebørn uden på forhånd at have aftalt det med Harboøre Skoles ledelse. Men præsten er tilsyneladende indgangsbilletten til byens borgere, for skolen byder velvilligt indenfor. Hele byen kender Karsten Præst, og ofte inviteres han med til fødselsdage og fester hos folk, han kun kender fra kirkebænken.  På skolen tager lærer Birgitte Rønn imod. Hun er selv vokset op i Harboøre, men flyttede til Fyn i en årrække og lever nu i Lemvig godt 10 kilometer fra Harboøre. Ifølge hende er missionens styrke faldet meget, fra hun flyttede fra Harboøre for mere end 20 år siden og til nu.  Men hun oplever stadig, at nogle af skolens børn spørger hende, om hun er " rar" eller " rigtig rar" med hentydning til, om hun er missionsk eller ej.  Blandt de missionske børn på skolen er 13-årige Andreas From Flyvholm fra Birgitte Rønns 7. klasse. Han er netop konfirmeret, og hans familie er meget kristen, fortæller han.  " Det var møj fint i kirken til konfirmationen. Vi hørte om Jesus, men det, jeg nok husker bedst, er de bibler, jeg fik af min mor og far. De er sådan helt specielle." 14-årige Pernille Linde er også netop konfirmeret og tror også på Gud. Men hun er ikke med i Indre Missions Unge, IMU, som klassekammeraten Andreas er.  " Altså, der er jo ikke forskel på os, selvom vi ikke alle sammen er IMU'ere. Jeg bruger bare tid på håndbold og venner og en kæreste i stedet for at komme i IMU." Lærer Birgitte Rønn ser langtfra sin fødeby som en indremissionsk bastion. Og Harboøre er da også andet end Indre Mission - selvom en lokal talemåde siger, at der kun er to ting, som byen ikke mangler: Indre Mission og ukrudtsmidlet round up.  Ukrudtsmidlets tilstedeværelse tårner sig op i horisonten i skikkelse af kemikalievirksomheden Cheminova.  Harboøre er også nærvær og tillid. Hos den lokale Spar-købmand ligger der to A4-ark. Et for et bryllup, og et for en begravelse. En god håndfuld harboøreboere har allerede skrevet sig på de to lister med beløb for flere hundrede kroner. Man giver, hvis man kan og vil. Et år indbragte en af supermarkedets lister 20.000 kroner til en rund fødselar.  I Harboøre låser man heller aldrig hoveddøren. Eller bilen for den sags skyld.  Faktisk lader man gerne bilnøglen sidde i tændingen.  Præcis som den håndværker, der midt på dagen henter en kebab på Harboøre Grillen.  Udenfor holder hans firehjulstrækker i tomgang. Én gang er en bil stjålet på Harboøre, fortæller han.  Det var efter den årlige og stærkt populære, kristent funderede junifestival Haze over Haarum.  Her tog en festivalgæst en ulåst bil et par kilometer hjem til sit hus, fordi han ikke orkede at gå længere.  Bag disken i Harboøre Grillen står Bobby. Til efternavn hedder han Selvanatnam, men lokalt hedder han bare Bobby. Han kom til Danmark fra Sri Lanka for 21 år siden, og han har drevet Harboøre Grillen i to år. Han sætter pris på harboøreboernes tætte relationer, som da han sidste sommer ansatte en lokal pige til at hjælpe sig. Hun kunne navnene på samtlige grillbarsgæster.  " Det er lidt som en anden verden her, hvor alle kender alle. Jeg ved ikke, om det hænger sammen med, at de er meget kristne, men det er de i hvert fald, det kan man godt mærke. Så jeg gav selvfølgelig noget, da der blev samlet ind til kirkens 100-års-fødselsdag," fortæller Bobby.  Uden for Bobbys grill fører vejen hen til missionshuset.  Det står som en mastodont på en stor central plads.  Fortsætter man derfra et par minutter til udkanten af byen, kommer byens anden mastodont. Et hjemmegjort hus, som gør alt, hvad det kan, for at adskille sig fra byens klassiske lave vesterhavshuse i røde sten.  I en 320 kvadratmeter stor hvidkalket villa med skinnende sort glaseret tegltag bor 32-årige Kristian Bro med sin kone, Camilla, og børnene Lea på fire og Elias på et. Kristian er uddannet civilingeniør, men driver eget tømrerfirma i byen - og har med en smule udefrakommende hjælp selv hamret huset op. Og jo, der er helt bestemt harboøreboere, som rynker på næsen ad det pompøse hus, medgiver han, men det tager han ikke ilde op. For den nøjsomhed, som mange forbinder med Indre Mission, handler for Kristian Bro ikke om størrelsen på et hus.  " Men vi har det for nemt i dag. Vi har det ikke hårdt som fiskerne for 100 år siden, der brugte deres stærke tro, når de hver dag blev konfronteret med døden på havet. Det skal vi være opmærksomme på, og jeg holder fast i min missionske tro, fordi jeg ser den som en gave," fortæller han fra en af husets designersofaer.  Kristian og Camilla har boet i otte år i Aalborg på grund af studier og arbejde, men de har for nylig valgt at vende hjem til Harboøre for at give Lea og Elias en tryg opvækst.  " I Aalborg kendte jeg ikke engang dem, jeg boede i opgang med. Her snakker jeg med hele byen, og vi drager omsorg for hinanden," siger Kristian Bro.  Og omsorgen gælder på tværs af missionske og ikkemissionske harboøreboere, forsikrer han.  " Jeg har masser af makkere, der ikke er fra Indre Mission.  På Harboøre sætter vi ikke hinanden i bås." I missionshuset er de lykkelige for, at Kristian og Camilla er vendt tilbage til Harboøre.  Til gengæld er de ikke så glade for fordommene om, at harboøreboerne er en flok formørkede, trosfanatiske fiskere. Niels Kirk er formand for Indre Mission i Harboøre samt landmand med stram skjorte og en tatoveret overarm med kors og hjerte. Marianne Lyng Flyvholm er bestyrelsesmedlem og sygeplejerske.  " Vi møder jo masser af fordomme, og Indre Mission på Harboøre har da helt sikkert haft noget fordømmende i sig. Men det var nok nødvendigt på fiskernes tid, fordi det hele var ved at gå til i druk," siger de samstemmende.  " Sådan synes vi ikke, det er længere. Men det hjælper ikke noget at sidde her og sige, det er skide dejligt, hvis folk stadig tror, vi er en flok hængerøve," supplerer Niels Kirk. Som i øvrigt ikke er direkte beslægtet med forfatteren Hans Kirk. Men den rundsav, som Karsten Præst har stående til at udskære kors, har tilhørt Niels Kirks far.  Sådan er mange harboøreboere forbundet. På kryds og tværs af indremissionske og folkekirkekristne. Men Indre Mission står - fortsat - bundsolidt i Harboøre. Og når man i Harboøre taler om " samfundet", hentyder man ikke til byen Harboøre. Nej, så taler man om Indre Mission.  gehlert@k.dk   " Vi har det ikke hårdt som fiskerne for 100 år siden, der brugte deres stærke tro, når de hver dag blev konfronteret med døden på havet.  Det skal vi være opmærksomme på." KRISTIAN BRO, SELVSTÆNDIG.  " Som fisker takkede jeg min Gud for at komme vel i havn med mit skib, og jeg beder stadig hver dag.  Bønnen er en af de stærkeste kræfter, jeg har." Anton lilleøre, fisker.    Fakta: HARBOØRE   4Ligger på et få kilometer bredt stykke land mellem Limfjorden og Vesterhavet.  4Har omkring 2000 indbyggere.  4Var tidligere en decideret fiskerby, men i dag ernærer harboøreboerne sig primært hos kemikalievirksomheden Cheminova. Ganske få har fiskeri som erhverv.  4Har en folkekirkemedlemsprocent på knap 100 -heraf er op imod 300 personer indremissionske.  4Er udgangspunkt for Hans Kirk-romanen ' Fiskerne' fra 1928, som beskriver et gudfrygtigt lukket fiskerisamfund med strenge, kristne moralbegreber.    Indre Mission 150 år   4Til september er det 150 år siden, at Kirkelig Forening for den Indre Mission i Danmark blev stiftet i Stenlille på Sjælland. Kristeligt Dagblad markerer jubilæet med en artikelserie om Indre Mission før og nu. Fra vækkelse til medlemstab, og fra folkekirke til valgmenigheder.  4Artiklerne kan læses her og på.  Ifølge Danmarks Statistik er der pr. 01.01.08 2.402 børn mellem 0 og 2 år på Vesterbro. Mange af disse børn og deres forældre er kernekunder i DSB og benytter ofte hovedbanegårdens Vestudgang. Vestudgangen er desværre bedst kendt for narkomaner og høj, underlig musik. Det er absolut en af de værste passager i hovedstaden, beskidt, socialt belastet, skummel og overtrafikeret, men de behøver slet ikke være sådan. Man kunne vælge at ombygge den udgang. Jeg vil hermed anføre 3 problemer der kan og bør løses ved en ombygning af Vestudgangen.  1. Der er for lidt plads til for meget trafik: Hoveddøren er vel ikke mere end 1,5meter bred. Ofte er der prop ude foran. Prop af turister med kufferter, rygere, barnevogne og narkomaner: En bred trappe og en ligeså bred udgang vil afhjælpe trafikproppen ved indgangen.  2. Hvorfor skal udgangen til Vesterbro være så markant mere uattraktiv i forhold til de to andre udgange? Er 'den billige udgang' ikke med til at fastholde det indre Vesterbro som et lidt lukket og lurvet kvarter, trods dets meget centrale placering i byen?  En større, lysere og mere belyst trappe ville give hele Indre Vesterbro et tiltrængt imageløft og kunne måske stimulere handelen i hele Istedgade?  3. Elevatoren, der i forvejen er hovedbanegårdens mindste (1x2m.), og som skal transportere alle de mange nye børn og deres forældre, skal også transportere affald fra hele shopping centeret og renholdelsesafdelingen, samt bagage og turister til gaderoben + gangbesværede: Det taler for sig selv, at den nuværende elevatorløsning til Vesterbro slet ikke er tilstrækkelig. Elevatoren lugter af affald og der er alt for ofte kø. Det kan DSB ikke være bekendt at byde børnefamilierne og Købehavn kan ikke byde det til de mange turister, der benytter elevatoren til gaderoben.  Ja, hermed mine argumenter.  Jeg ser frem til at få et svar på følgende spørgsmål:   Er der aktuelle planer om en ombygning af Vestudgangen?  hvis ikke; Hvorfor?  De levende hegns vertikale struktur og udbredte anvendelse gør dem til et vigtigt og karakteristisk rumskabende element i det danske landskab. De mange tusinde kilometer hegn, der er plantet gennem de seneste århundreder, formidler i dag en særlig kulturhistorie.  Levende hegn bruges også i byens landskab til at strukturere og opdele bydele, parker og grønne friarealer og afskærme og yde læ for nybyggede boligkvarterer. I de seneste år har levende hegn fået en fremtrædende rolle i mange byudviklingsprojekter med reference til det kulturlandskab, som fortrænges. Trekroner i Roskilde struktureres af brede levende hegn - en byplan som i øvrigt har mange lighedspunkter med Gullestrup ved Herning.  Levende hegn indgår ligeledes i Holscher Nordbergs vinderforslag til den nye bydel Tankefuld i Svendborg og LIW plannings helhedsplan for Humlebæk Syd. I Humlebæk påtænkes hegnene tilmed at rumme gangstier og muligheder for leg og aktivitet. Også helhedsplanen for Aarslev-Sdr.  Nærå ved Fåborg struktureres af levende hegn, der skal rumme stier eller veje, der forbinder by og land.  Mens levende hegns vigtige funktion som levested og spredningskorridor for planter og dyr er velkendt, er hegnets indre rum imidlertid ukendt og uudforsket som rekreativt rum. Ved at invitere folk ind ' i hegnet' er det potentielt muligt at skabe flere tusinde kilometer stier, som kan imødekomme ønsket om at forbedre adgangsmulighederne til natur og det åbne land, uden at jordejere skal afgive jord. Det samme er gældende for byens landskab.  Derfor udforsker og afprøver et nyt speciale fra IGN, KU, hvordan samspillet mellem hegnstype, -bredde, opbygning og artssammensætning kan påvirke mulighederne for - og typen af - indre rum og rumforløb i det levende hegn.    I hegnet   I en baggård på Nørrebro i København findes en smal, formklippet løvtunnel, som viser, at selv meget smalle hegn kan indeholde et interessant rumforløb. Her er to rækker avnbøg plantet i en bugtet form med ca. 1,50 m mellem rækkerne og 3-5 planter per løbende meter. Løvtunnellens formklipning bidrager til, at man inde i tunnellen har en oplevelse af at færdes i et lukket rumforløb. På grund af artsvalget og beskæringsgraden er løvtunnellens rumforløb dog meget smalt, uden plads til store armbevægelser.  Her er man i stedet på eventyr, holder armene til kroppen og kanter sig frem i den smalle, bugtende tunnel, som var man på farefuld ekspedition i en underjordisk grotte og søgte efter dagslys, en sprække i klippen og en vej ud.  Den klassiske nøddegang, hvis unikke karakter skyldes de flerstammede hasselbuske, er en uklippet variant af løvtunnellen.  Alnarp Västerskog og Tor Nitzelius Park ved Sveriges lantbruksuniversitet i Alnarp rummer flere nøddegange, hvor indre rumforløb er blevet tilgængelige ved hjælp af mindre beskæringer. I Tor Nitzelius Park består nøddegangen af to rækker hassel med en afstand på omtrent 4 m og en planteafstand på 80-100 cm. Buskenes højde og den tætte planteafstand skaber et helt særligt og meget præcist, indre rumforløb.  I den nordlige del af Tor Nitzelius Park har man desuden skabt et interessant rumforløb i en eksisterende 30 m bred og 200 m lang hegnsplantning bestående af blandede løvtræer. I hegnets indre har man efter 20 år plantet to bånd af buksbom, der kanter sig ind og ud mellem træernes stammer, snævrer sig ind mod den gennemgående trampesti, for derefter at bevæge sig fra hinanden ved lysninger og her definere egentlige, afgrænsede rum.  I Gullestrups blandingsskovbælter betyder en tæt underskov, at det er muligt at færdes på skovbælternes stier uden at registrere de bynære omgivelser. Her går man ad stier, der bugter sig i et zigzagmønster i skovbælternes midte. Dette bidrager til, at man altid kun kan overskue en kort strækning af det samlede stiforløb.  Alnarp Västerskog indeholder flere eksempler på, hvordan større rum kan skæres ud af en bevoksning og indrettes ved hjælp af både eksisterende og senere introduceret plantemateriale. Rummenes størrelse kan tjene som reference til fremtidige rum i brede læbælter og skovbælter som Gullestrups, mens rummenes udtryk og interiør kan inspirere til både rum og rumforløb af varierende størrelse. Det mindste rum, placeret i en bøgebevoksning med frit syn til himlen, udgør en Sven-Ingvar Andersson m. fl. står bag Gullestrups byplan, som er struktureret af et antal brede skovbælter. Rumforløbet er skåret ud af en tæt underskov af bl. a. tjørn og dunet gedeblad.  Den tætte underskov skjuler de bynære omgivelser, men stiens bugtede forløb opleves ensformig, og den tilbagelagte distance opleves som længere, end den egentlig er. Her kunne netop små punktvist indlagte oplevelser bryde den monotone oplevelse. Gullestrup, Herning. Foto Anna Maria Hansen Sven-Ingvar Andersson and others were responsible for Gullestrup's town plan, which is structured by a number of wide forest belts.  The sequence of spaces is cut out of a dense underbrush of hawthorn and honeysuckle. This dense underbrush conceals the local surroundings, while the path's winding course seems monotonous, and the distance one walks seems longer than it actually is. In this case, a number of small sporadic experiences could break down the monotonous experience.  Gulle-strup, Herning. Photo Anna Maria Hansen rektangel på 10,50 x 12,50 m. Rummet er indrettet med en indre stammehæk, som afgrænser et areal dækket af skovmærker. Dette ' rum i rummet' udgør 4,50 x 6,25 m og er i sig selv tilstrækkeligt stort til flere former for ophold.  Den rumlige oplevelse styres af de tre parametre; vægge, loft og gulv. Eksemplerne viser, at vægge og loft er begrænsende faktorer, hvad angår lysindfald, udsigt, læ og ly. Væggene kan være transparente stammevægge, tætte, uigennemtrængelige løvmassiver og alt derimellem.  Loftets yderpoler er det tætte kronetag og den åbne himmel. Gulvet alene kan markere et særligt sted. Ved at ændre på disse parametre kan mange forskellige rum og rumforløb dannes.    Rum og rumforløb   I omtalen af ' rum' skelnes mellem indre, afgrænsede rum og indre rumforløb.  Sidstnævnte defineres som et smalt, langstrakt rumligt forløb, som udgør en form for færdselsvej. Det afgrænsede rum kan være en lille plads eller et særligt sted, hvor man - på grund af den særlige karakter - for et kort øjeblik stopper op og distraheres fra tanker og gøremål.  Det kan også være et større rum, som muliggør ophold af forskellig karakter, og som derfor kræver et levende hegn af en vis bredde.  Eksemplerne viser vigtigheden af en bevidst formgivning af rumforløbet.  For at undgå at lange, lige rumforløb bliver ensformige, kan man vælge at opdele forløbet ved hjælp af særlige rum eller oplevelser, eller - hvis det er muligt - at lade rumforløbet bugte sig, således at man ikke kan overskue den fulde strækning. I Tor Nitzelius Park er det netop kombinationen af et let bugtet stiforløb og buksbomhækkenes markering af rum og lysninger, der skaber det interessante og varierende forløb.  Stiforløbene i Gullestrups skovbælter er derimod så kraftigt bugtende, at det tenderer til overdreven formgivning. Rumforløbene opleves derfor ensformige, og den tilbagelagte distance opleves som længere, end den egentlig er. Her kunne netop punktvise oplevelser, som rydning af busklaget, så der opstår et åbent rum under kronetaget, eller udplantning af en særlig urtevegetation, bryde den monotone oplevelse og forandre rumforløbet fra ' space to place'. I smallere hegn, hvor pladsen ikke tillader bugtede rumforløb, kan rumforløbet varieres ved at lade stien løbe skiftevis inde i hegnet og langs hegnets udvendige kant med udsigt til det omgivende landskab.    Kreativ beskæring   Flerrækkede løvtræshegn på tre til syv planterækker udgør en betydelig andel af hegnsnetværket i det åbne landskab. I et trerækket løvtræshegn ved Kertemindeegnens Friskole i Revninge har en gruppe drenge etableret en mooncarbane i hegnets indre. Gamle brædder udgør afgrænsende bander, og det jævne underlag er skabt af stampet jord.  Hegnet er plantet med samme rækkeafstand som løvtunnellen på Nørrebro, men består i stedet af høje træer, kantet med buske, hvorved det indre rum giver tilstrækkelig plads til leg med mooncars.  Ud fra de her nævnte eksempler synes en rækkeafstand på 1,50 m at være den minimale rækkeafstand, hvis man ønsker at skabe et smalt indre rumforløb mellem planterækkerne.  Mange hegn er dog plantet med rækkeafstande på helt ned til 1,25 m. Og selv om der er plads til liv og leg med mooncars i Revninge, vil også rækkeafstanden her være for smal til at skabe mange andre former for rumforløb mellem planterækkerne. I stedet kan man benytte forskellige beskæringsstrategier, nogle mere omfattende end andre. Eksempelvis kan man i et trerækket hegn vælge at rydde midterrækken.  En anden mulighed er at omdanne en yderrække til en stammevæg ved at rydde alle buske og opstamme alle bestandtræer i rækken. Ved samtidig at beskære og opstamme midterrækken er det muligt at skabe et smalt rumforløb med udsigt til det omgivende landskab. Stammevæggen kan også tænkes anvendt som et særligt indslag på et udvalgt sted i rumforløbet, eksempelvis hvor man ønsker at fremvise en særlig udsigt. Bevares busklaget samtidig som brøstning, skabes i stedet et ' panoramavindue' i hegnet.    Kreativ planteanvendelse   Valget af plantearter kan have stor indflydelse på rummets karakter og stemning. Som buksbomhækkene i Tor Nitzelius Park illustrerer, kan introduktion af nyt plantemateriale i et eksisterende hegn være et kraftfuldt redskab til at skabe særlige rum eller understrege et rumforløb, hvad enten der er tale om formklippede buske, et gulv af forårsblomstrende urter eller noget helt tredje. Et stedsegrønt indslag eller anvendelse af buske med smukke barkfarver kan samtidig medvirke til at skabe interessante oplevelser i den bladløse årstid.  Netop den kreative leg med barkfarver og årstidsvariation er bærende for en del af specialets designforslag til et fremtidigt hegn i Humlebæk Syd. Her udnyttes pilens vækstkraft til punktvis at udvikle et midlertidigt pilerum i hegnets midte. Rummet udgøres af tæt plantede pil, hvis årsskud forventes at vokse 2-3 m i løbet af en vækstsæson. I sommerhalvåret er pilerummet derfor blot en tæt jungle, gennemskåret af en sti. Ved løvfald afsløres årsskudenes kraftige barkfarver, som i de grå vintermåneder vil lyse op i hegnet.  Ved vinterens udgang skæres årsskudene ned til basis, hvorved der opstår et rum i hegnets midte. For hvert år, denne cyklus gentages, vil det omgivende hegn vokse sig større.  Det ses tydeligt, når pilen skæres ned. Når det omgivende hegn overvokser pilene, ryddes pilene permanent, og det nye, permanente rum i hegnet kan indrettes efter behov. Pilenes vækstkraft betyder, at pilerummet kan bidrage med rekreative oplevelser allerede i hegnets allerførste år i venten på at hegnets ' basis-plantning' vokser op. Levende hegn har et stort potentiale for at indeholde interessante indre rum, som kan øge hegnets rekreative og oplevelsesmæssige værdi. Dét bør udnyttes - også i hegnets unge år.  Anna Maria Hansen, landskabsarkitekt MDL, Anders Busse Nielsen, professor, ph. d., landskabsarkitekt MDL Inst. for Geovidenskab og Naturforvaltning, KU.  DISTORTION: » Det er ikke rimeligt, at man i forvaltningen har arbejdet med Distortion 2017 på Rådhuspladsen uden at inddrage lokaludvalget og borgerne.  Det er heller ikke rimeligt, at man politisk har besluttet, at der skal arbejdes videre med at give en tilladelse til arrangementet uden først at have hørt lokaludvalget, der så kunne have gennemført borgerdialog om aktiviteten. « Sådan indleder Indre By Lokaludvalg et skarpt brev til politikerne i Teknik-og Miljøudvalget og Kultur-og Fritidsudvalget.  Kritikken går på, at politikerne har givet arrangørerne af Distortion tilladelse til at afholde arrangementer på Rådhuspladsen onsdag 31. maj og torsdag 1. juni i forlængelse af gadefesternene på henholdsvis Nørrebro og Vesterbro.  Argumentet fra Københavns Kommunes side er blandt andet, at de dermed kan få ryddet op efter gadefesterne i brokvartererne, mens der bliver festet videre under mere kontrollable forhold på Rådhuspladsen.    Distortion ud af Indre By   » Det synes, vi ikke er i orden.  Det så vi på Vor Frue Plads sidste år, hvor lyden var til stor gene for alle. Distortion giver ikke noget til byen. Selvom vi har prøvet at være i borgerdialog, er der altid problemer i forbindelse med Distortion.  Derfor skal vi have Distortion ud af Indre By, « siger formand for Indre By Lokaludvalg Bent Lohmann og fortsætter: » Det er et rimeligt tungt arrangement på Rådhuspladsen, hvor mange af deltagerne vil fortsætte festen i sidegaderne.  I forvejen er naboerne i Nørre Kvarter hårdt belastet af at skulle tørre indgangspartierne af for pis hver weekend. Derfor skal vi ikke have de her slags arrangementer i Indre By. « Bent Lohmann regner ikke, at tilladelsen til arrangementerne på Rådhuspladsen i år bliver trukket tilbage, men har en forventning om, at politikerne tager det alvorligt.  » Tilladelsen er allerede givet og bliver nok ikke trukket tilbage, men vi regner med, at der ikke bliver givet tilladelse næste år. Københavns Kommune er ikke gearet til en gang Roskilde Festival over to dage, hvor folk bare drikker sig i hegnet, « siger han.  Hårdt ramt i forvejen Formændene for Stræderne og Strøgets Beboerforening, Nørre Kvarters Beboerforening og Grønnegadekvarterets Beboerforening er mildest talt også noget forundret over, at Distortion har fået tilladelse til at afholde to arrangementer på Rådhuspladsen.  I en pressemeddelelse påpeger formændene, at der ikke står nogen steder i de tilladelser, Distortion har fået, om, hvilke forholdsregler man kræver af arrangørerne for at sikre, at festerne ikke fortsætter i Pisserendekvarteret. Ligesom Bent Lohmann har formændene ikke gode erfaringer fra tidligere afholdte arrangementer og finder det fuldstændig uacceptabelt, at Indre By i år skal belastes af sådan to arrangementer, når Indre By i forvejen er det absolut hårdest ramte område, hvad natteliv angår.  I forvejen er naboerne i Nørre Kvarter hårdt belastet af at skulle tørre indgangspartierne af for pis hver weekend. Derfor skal vi ikke have de her slags arrangementer i Indre By.  BENT LOHMANN, formand for Indre By Lokaludvalg.  LOKALUDVALG: Repræsentanter fra 22 foreninger kæmper om de 15 ledige pladser i Indre By Lokaludvalg. Det er status inden torsdagens møde hos Bethesda i Rømersgade, hvor kandidaterne skal enes om, hvem der skal udgøre Indre By Lokaludvalg i de kommende fire år.  Da den oprindelige frist udløb, var der lige akkurat opstillet 15 kandidater. Lokaludvalget valgte imidlertid at udskyde fristen for at stille op for at få flere kandidater på banen.  Det lykkedes, og derfor er der tale om et reelt valg, når kandidaterne mødes torsdag aften.    Inddeles i grupper   Valget foregår ikke ved afstemning.  I stedet inddeles kandidaterne i grupper og fordeler posterne imellem sig.  For at kandidere til en plads i Indre By Lokaludvalg skal man repræsentere en lokal forening. Flere af kandidaterne er nuværende medlemmer af lokaludvalget, nogle stiller op som repræsentanter for en ny forening, og endelig er der en gruppe af potentielle debutanter i lokaludvalget, oplyser sekretariatet for Indre By Lokaludvalg.  Alle har ret til at overvære valget til lokaludvalget, men som tilhører må man forholde sig i ro - man har hverken tale-eller stemmeret. Valgmødet finder sted torsdag 20. februar kl. 19-22.    Politisk udpegede   De otte politisk udpegede medlemmer af lokaludvalget er fundet. Hvert parti, der er repræsenteret i Borgerrepræsentationen kan udpege et medlem til hver af byens lokaludvalg.  I Indre By er de politisk udpeegede medlemmer Dorthe Lindberg (S), Steen Juhl Olesen (R), Helle Bonnesen (K), Ole Benny Nielsen (SF), Thomas Køhler (LA), Peter M.  Ziolo (DF), Jens Erik Frandsen (V) og Gunna Starck (EL).  Det nye lokaludvalg starter sin valgperiode, når Borgerrepræsentationen den 13. marts 2014 har godkendt opstillingsmødets valg.  I City Avisen i næste uge kan du se, hvem der er blevet valgt.    Fakta     DISSE FORENINGER STILLER OP TIL LOKALUDVALGET   Rådet for Bæredygtig Trafik Københavns City Center Gammelholm Beboerforening Haandværkerforeningen i Kjøbenhavn Sortedamsgruppen Tivolis Venner Trinitatis Kirkes Menighedsråd Miljøpunkt Indre By-Christanshavn Lejernes LO, Hovedstaden Natteravnene i City E/ F St. Kongens Gaard Rosenborgcentrets Bruger-og Pårørenderåd Andelsboligforeningen Ved Glyptoteket Foreningen Tivolis Naboer Nyboders Beboerforening Nansensgade Netværk Husejerforeningen ved Øster Farimagsgade (Kartoffelrækkerne) Trafikforeningen Webersgade Andelsboligforeningen Rømersgade . . / Vendersgade . AB Bornholmsgade . -. Kalaallit Illuuttaat -Det Grønlandske Hus Rudolf Steiner Børnehaven Sankt Gertruds bestyrelse Kilde: Indre By Lokaludvalg.  HURRA: En stribe glade børn svinger i takt med hulahopringe i salen. En DJ sørger for lækker lyd. Midt i rummet er der kaffe på kanden - og store kagemænd og -koner.  Kulturhuset Indre By kunne i fredags fejre 40 års jubilæum.  Meget er sket, og mange er gået gennem huset, der engang var remise for byens sidste sporvogn ' Hønen' og arvede dens navn.  Siden blev stedet medborgerhus, fik en verdensberømt og prisbelønnet plads foran sig og skiftede adresse fra Ahlefeldtsgade til Charlotte Ammundsens Plads, selv om huset blev liggende.  I dag er det Kulturhuset Indre By og fyldes med brætspillere, strikke-entusiaster, genbrugsentusiaster og andre kreative sjæle.  » Den tid er forbi, hvor kommunen definerer over for folk, hvad kultur er. Det er ændret til mere borgerinddragelse, og den nye retning er, at vi i endnu højere grad lægger ud til borgerne, hvad et kulturhus skal være og kunne, « siger daglig leder, Åsmund Boye Kverneland, der tiltrådte som daglig leder i sommer.    Borgerinddragelse   Borgerinddragelsen ligger i tråd med tidligere brugerundersøgelser og Indre By Lokaludvalgs melding om, i hvilken retning kulturhuset skal udvikle sig.  » Der har været et ønske om, at vi bliver mere synlige, og jeg vil meget gerne arbejde med alternative måder at bruge og indrette huset på, « siger Åsmund Boye Kverneland, der i øjeblikket er ved at skabe kontakt til ildsjæle, som kan være en del af kulturhusets udvikling.  » Det kan være en forening, som kan være med til at arrangere fællesspisning eller har andet at byde ind med, « siger den daglige leder af kulturhuset.  Foreløbig kan brugerne af huset på Charlotte Ammundsens Plads se tilbage på en hyggelig fødselsdagsfest og frem mod en Green Friday med grønne genbrugstanker på fredag.  BLAND DIG: Kommuneplanstrategi.  Smag engang på ordet.  Støvet og kedeligt, ikke sandt? Uoverskueligt og fjernt fra din hverdag? Men læs trygt videre, for kommunen og Indre By Lokaludvalg har sat ind for at støve begrebet af og gøre det nærværende.  Men først lidt baggrund: Københavns Kommune er i gang med at sætte retningen for København frem mod 2031 med forslaget ' Verdensby med ansvar - Forslag til Kommuneplanstrategi 2018'.  Forslaget er i offentlig høring frem til 20. november.  Og det er i den anledning, at Indre By Lokaludvalg ruller debatvognen ud og inviterer til borgerdialog om København og Indre Bys udvikling.  » I lokaludvalget er vi meget interesseret i at få borgerne bragt i spil, så de kan få indflydelse på den udvikling, der er i gang i København. For der kunne godt være et større fokus på Indre Bys udfordringer i forslaget til kommuneplanstrategi.  Vi er trods alt over 42.000 beboere i bydelen, « siger formand for Indre By Lokaludvalg Bent Lohmann.  » Jo flere, der ytrer sig, desto bedre. Der skal vægt bag Indre Bys holdninger for at få vores bydel højere op på den politiske dagsorden. Derfor inviterer vi til borgerdialog om, hvad der skal ske med vores by. Jeg glæder mig til at høre, hvad bydelens befolkning mener « , siger Bent Lohmann.    Debatvognen ruller ud   Du kan møde Indre By Lokaludvalg ved Debatvognen i Kunsthal Charlottenborgs gård onsdag 31. oktober kl. 17 -20 til en snak om kommuneplanstrategien og forholdene i Indre By.  Som afsæt for snakken byder lokaludvalget på en guidet tur i Kunsthal Charlottenborgs udstilling ' BIG ART', der undersøger, hvad der sker i krydsfeltet mellem kunst og arkitektur og sætter særligt fokus på, hvad det kræver af kunstnere at arbejde i stor skala i bygnings-og byrumsprojekter.  Alle kunstnerne på udstillingen er kurateret ud fra deres samarbejde med Bjarke Ingels tegnestue BIG.  De guidede ture starter kl.  17.00, 17.30, 18.00 og 18.30. Efter hver af de fire ture står lokaludvalget klar med kaffe og kage samt et spørgeskema om byens udvikling. Spørgeskemaet ligger også på lokaludvalgets hjemmeside www.  indrebylokaludvalg. kk.dk.  Hvis du vil med på den guidede tur, skal du skrive til indrebylokaludvalg@okf. kk.dk om hvilken af de fire ture, du vil på. Der er et begrænset antal pladser på hver tur, så hvis man vil være sikker på at få en rundvisning, skal man skynde sig at skrive.  UI lokaludvalget er vi meget interesseret i at få borgerne bragt i spil, så de kan få indflydelse på den udvikling, der er i gang i København.  BENT LOHMANN, formand, Indre By Lokaludvalg.    Fakta KOMMUNEPLANSTRATEGI   Visionen for København udarbejdes i den såkaldte kommuneplanstrategi, som udstikker de overordnede retningslinjer for Københavns udvikling. En sådan planstrategi skal vedtages hvert fjerde år ifølge planloven.  Verdensby med ansvar -Forslag til Kommuneplansstrategi2018. udgør det forudgående visionsarbejde for den kommende Kommuneplan 2019. Arbejdet med Kommuneplan 2018. tager afsæt i kommuneplanstrategien.  Verdensby med ansvar -Forslag til Kommuneplansstrategi 2018 indeholder en vision for København, seks dilemmaer, udpegning af Københavns styrker og svagheder samt en række fakta om byens udvikling.  Kilde: Københavns Kommune.  Fester, larm og mange mennesker.  Det er virkeligheden i mange københavnske gader, når uret slår weekendtid.  Flere områder i Indre By er specielt udsat, og Vestergade er den gade, hvor der er flest hændelser. Også Gammeltorv og Gothersgade er hårdt ramt, viser en rapport, som Kulturog Fritidsudvalget har udgivet med tal fra Københavns Politi.  » Det, der foregår ude i gaderne, larmer og sviner. Der er tale om alle former for menneskelige efterladenskaber. Folk er hensynsløse, og hele byen sejler jo om natten, « siger Bent Lohmann, formand for Indre By Lokaludvalg.  Teknik-og miljøborgmester Morten Kabell (EL) vil styrke kontrollen med bylivet, siger han i en pressemeddelelse, hvor kommunen skriver, at de har afsat 2,4 millioner kroner til formålet.  » Københavnerne er glade for, at vi har skabt et godt byliv med mange og varierende tilbud.  Det skal vi holde fast i.  Men vi skal også lytte til signalet fra beboerne i de bydele, hvor festen har taget overhånd eller er ved at gøre det, « siger han.  Det glæder lokaludvalget: » Det er rigtig fint med mere kontrol, « siger lokalformanden, der dog tvivler på, at det vil ændre særligt meget for områdets beboere.  » Der bliver ved med at være larm, støj, svineri og druk. Og når byturene slutter, så kommer skraldebilerne og kører hele morgenen. Det er rigtig hårdt at bo i området, og mange er desperate, « forklarer Bent Lohmann.  Morten Kabell fortæller, at kommunen er i gang med en plan, der skal reducere generne fra nattelivet, som han forventer er klar til foråret.  REPORTAGE: Juleduftenes aromaer af glögg og flæskesteg fornægter sig ikke, men de får bestemt ikke lov at have næseborspladsen for sig selv i Indre By i disse decemberdage.  Tyske bratwurst, pakistanske krydderier og asiatiske nudler sender også deres dufte ud fra de små brune træskure, der i vaskeægte Berlinerstil har indtaget fire pladser fra Kgs. Nytorv til Nytorv.  Aldrig tidligere er så mange julemarkeder skudt frem i Indre By, og det skyldes en politisk beslutning, der tillader, at flere julemarkeder kan fylde pladserne i Indre By.  Siden midten af november er kritikken dog haglet ned over træskurene som en storm af isbelagte snefnug.  Særligt beboere i Indre By er trætte af julemarkederne, som flere kalder tivolisering blandt andet fordi, der på Nytorv er flyttet et 38 meter højt pariserhjul ind klos op ad beboernes vinduer.  City Avisen besluttede fredag at tage på besøg på de mange markedspladser for at teste jule-og Indre Bystemningen.  Jule-eller markedsplads? Klokken har kun lige passeret 12.00, og i de små træhuse ved Magasin står flere turist-udseende gæster i kø. Københavnerkortet er foldet i baglommen for en stund. Nu skal frokostsulten stilles, og fristelserne lokker fra træhusene.  Flæskesteg, burgere, æbleskiver, tyske pølser eller franske crepes. Jul eller ej, der bliver lavet mad for de fleste smagsløg på markedspladsen.  Madudbuddet i mange af skurene sender dog ikke julestemningen ned i mavesækken, men illusionen om julemanden og hans rensdyr bliver da bekræftet af en gevaldig skulptur midt mellem husene.  Omkranset af metrobyggeriet på Kgs. Nytorv har endnu et julemarked fundet plads.  Her sælges alt fra legetøj til en friskslået hestesko af metal.  Holder man blikket rettet mod de små træhuse, er der dog ikke meget Indre By-stemning at spore her midt i Indre By.  Antallet af glade mennesker, der vandrer rundt mellem boderne, viser dog, at det ikke skorter på markedspladsens popularitet, selv om klokken stadig kun lige har passeret middagstid denne fredag.  Skarpt forfulgt af solens utraditionelt varme decemberstråler fortsætter vi turen ned ad Strøget mod Højbro Plads.  Næsten ved det gamle Bagved Storkespringvandet får man næsten lyst til at føle, at alt er som i gamle dage. Som et af de få julemarkeder har dette nemlig ligget her på præcis samme måde i flere år.  Og julestemningen får altså et nyk opad her. Også selv om en af boderne reklamerer med æbleskiver på store skilte, mens de rent faktisk serverer franske crepes med nutella.  Hvad angår den Indre byske stemning, så lader den stadig vente på sig, selv om vi befinder os få meter fra det mest centrale mødested i bydelen.  Vi fortsætter mod det sidste julemarked på denne reportagetur: Julemarkedet på Nytorv med det berygtede 38 meter høje pariserhjul.  Internationale dufte » Skal I op og prøve pariserhjulet? « spørger en herre næsten før, vi når ind på Nytorv, men vi ryster på hovedet.  » Det gynger også ret meget deroppe, så man skal ikke have højdeskræk, « konstaterer han.  Turen rundt på markedspladsen sætter altså ikke ligefrem julestemningen i vejret.  De brune træskure er udskiftet med hvide telte, mens julelækkerierne er udskiftet med alskens tilbud fra Asien til Sydamerika.  LOKALUDVALG: Der var lagt op til, at kandidaterne til Indre By Lokaludvalg skulle forhandle sig frem til, hvem der skal varetage lokaldemokratiet i Indre By i de kommende fire år.  Men så nemt gik det ikke ved opstillingsmødet i Bethesda i Rømersgade torsdag aften. Her måtte kandidaterne frem med afstemningskortene før der kunne blive sat navn på de 15 medlemmer, der skal repræsentere Indre Bys foreninger i lokaludvalget.  Først gjaldt det om at finde ud af, hvilke områder, der skulle være repræsenteret i det nye lokaludvalg. Her var flertallet stemt for en fordeling med 11 pladser til området ' Byudvikling' og fire repræsentanter for ' Børn, unge, idræt, kultur, ældre, integration, social og sundhed'.  I den sidstnævnte gruppe var der kampvalg. Kandidaterne enedes om at give genvalg til Lis Langsø (Trinitatis Kirkes Menighedsråd) og Ulla Ekberg (Natteravnene i City).  To nye medlemmer blev valgt i denne gruppe: Niels Jarler (Andelsboligforeningen Rømersgade 15/ Vendersgade 8) og Henrik Anton Svendsen (Tivolis Venner).    Formand genvalgt   Straks større debat var der om, hvilke kandidater, der skulle repræsentere den store gruppe, byudvikling. Uenigheden var så stor, at man måtte ud i afstemning.  I første afstemningsrunde var der ikke overraskende et stort flertal for valg lokaludvalgets nuværende formand, Bent Lohmann (Nansensgade Netværk). Der var også genvalgt til Jan Bruus Sørensen (Haandværkerforeningen i Kjøbenhavn), Kjeld A. Larsen (Rådet for Bæredygtig Trafik), Marietta Bonnet (Miljøpunkt Indre By-Christianshavn), Jan Baltzersen (Lejernes LO, Hovedstaden) og Hans-Henrik T. Ohlsen (Trafikforeningen Webersgade).    Endnu en afstemning   Nyvalgte i første afstemningsrunde var Elnaz Khodabandeh (AB Bornholmsgade 4-6), Niels Friis (Andelsboligforeningen Ved Glyptoteket) og Jan Michael Hansen (Københavns City Center).  På grund af stemmelighed skulle de sidste pladser fordeles ved endnu en afstemning.  Her blev det til genvalg af Ingolf Ibis (Husejerforeningen ved Øster Farimagsgade / Kartoffelrækkerne) og nyvalg af Anthon Ørnbo Skovle (Sortedamsgruppen).    Godkendes på rådhuset   I forvejen har de otte politiske partier, der er repræsenteret i Borgerrepræsentationen, valgt kandidater til Indre By Lokaludvalget, og dermed er der nu sat navn på de 23 personer, der fremover skal tale Indre Bys stemme over for rådhuset.  Københavns Borgerrepræsentation skal blåstemple medlemmerne af lokaludvalg, og det nye udvalg træder sammen for første gang 10. april.  Her skal udvalget konstituere sig selv og blandt andet vælge formand.  STØJDEBATTEN: Situationen i Indre Bys natteliv er, som beskrevet gentagne gange her i avisen, en kilde til umådelig frustration for mange lokale, og specielt Københavns Kommune er blevet afkrævet både handling og løsninger.  Men mens de støjplagede beboere venter på kommunens initiativer -specielt i form af restaurationsplanen, som ventes til foråret -retter formanden for Indre By Lokaludvalg, Bent Lohmann, nu en kritik af politiets indsats, eller rettere mangel på samme: » De er der simpelthen ikke.  Det kan godt være, at de kører rundt i en bil med to-tre betjente, men de kommer jo ikke ud, og de gør jo ikke ret meget. De kunne jo bare sidde i en bil og kigge rundt og indkassere jeg ved ikke hvor mange bøder på én gang med folk, der står og lader deres vand alle mulige steder. Det skriger til himlen, at politiet ingenting gør. Det kan jeg godt forstå, at folk er meget frustrerede over, « siger Bent Lohmann og fortsætter: » Det er ikke kun borgerne, det går ud over. Det går også ud over de små erhvervsdrivende, som kan starte deres arbejdsdag fredag, lørdag og søndag morgen med at tørre pis op fra gulvet i deres butik, fordi folk står og pisser på deres døre. Og det gør man ikke noget ved, det er jo absurd. « .    Masser af gadeuorden   Der er mange mennesker, som holder festen ude på gaden, og det er specielt folks opførsel udenfor Indre Bys mange barer og diskoteker, som Bent Lohmann efterlyser, at politiet i højere grad rydder op i.  » Folk pisser i portene, smider med pizzabakker, sparker til biler og råber og skriger. Det er jo almindelig gadeuorden, og det foregår i et omfang, så man tror, det er løgn - plus der er et narkosalg, der siger spar to, det skal man ikke glemme.  Der er en ret god grund til, at de her biler med høj musik kører rundt i gaderne. Og de kører uantastede rundt, « siger lokaludvalgsformanden.  En målrettet indsats I Københavns Politi kan man ikke genkende billedet af, at politiet ikke er nok på gaden i Indre Bys natteliv.  » Det synes jeg ikke, og jeg kan heller ikke genkende billedet af, at situationen skulle være ude af kontrol, « siger leder af lokalpolitiet, vicepolitiinspektør Jakob Vilner.  Tværtimod har ' festen i gaden' meget høj prioritet for Københavns Politi, som ved siden af det almindelige beredskab de sidste par år har iværksat en ekstra indsats for at øge trygheden i den pulserende nat.  » ' Trygt Natteliv' er jo netop en indsats, som er målrettet alle de steder, hvor der bliver spillet for høj musik, hvor der er uorden, og hvor folk kommer op at slås i middelalderbyen.  Vi analyserer os frem til, hvor vi skal rette indsatsen, og vi sætter ind de fleste weekender hele året lige præcis i forhold til det her fænomen, « siger han.  Politiet er faktisk meget tilfredse med resultaterne af den ekstra indsats, som man netop har valgt at bibeholde: » Københavns Politi har jo rent faktisk valgt i forhold til, mens vi for eksempel samtidig har terrorbevogtning, at beholde denne indsats, fordi den er godt givet ud. Vi kan for eksempel se på tallene omkring vold, særligt knivvold, at vi har nedbragt tallene rigtig meget de sidste par år, « siger Jakob Vilner.    Festen i gaden   Festen har vokset sig meget stor i Indre By, og han kan sagtens sætte sig ind i de lokale frustrationer, men politiet gør, hvad det skal: » Man kan jo altid diskutere hvornår der er for meget støj og røg. Hvis vi skal til at genere folk med en bøde ude på gader og stræder, så er vi ude i ordensbekendtgørelsen, og hvor meget skal man larme for at få en bøde,? « spørger han retorisk: » Der skal man formentlig ganske højt op og ikke bare være i godt humør. Der er jo ikke noget politimæssigt i det, men jeg kan da godt forstå frustrationen, hvis man bor der, og der er en fest hver evig eneste weekend lige præcis der, hvor man bor. Det kan jeg absolut godt sætte mig ind i, « siger Jakob Vilner.  Syngende, fulde mennesker og tis i gaden er nok sjovest, hvis man selv er fuld. Beboerne i Indre By er dybt plagede af støjog lugtgener, der øges i takt med de mange flere bevillinger, der har fået mange nye barer til at skyde op de senere år.  Siden april i år har borgerne haft mulighed for at ringe til en akut klagetelefon, når de føler sig generede, men det har efter en måned ikke imponeret borgerne.  Marietta Bonnesen, der er medlem af Lokaludvalget Indre By og selv bor i Studiestræde, mener slet ikke, at det nye initiativ er tilstrækkeligt: » Det er ikke fyldestgørende med klagetelefonen. Der skal mange flere initiativer til. Man får ikke ringet med det samme.  Men det største problem er, at det ikke er alle, der er klar over, at den overhovedet findes. Det kunne jo være en idé at sprede budskabet lidt bedre til folk, « siger hun.  Hos enheden for støjgener i Københavns Kommune, der modtager omkring tre klager om ugen på den nye telefon, er opfattelsen dog, at projektet gavner gevaldigt i Indre By: » Det går rigtig fint, og flere finder ud af, at de kan ringe og klage til os. Mange af borgerne roser os for initiativet, « siger chef for støjgeneenheden Morten Otkjær Thune.  Han peger blandt andet på et sideløbende projekt, hvor kommunen kører ud i nattelivet og tjekker op på de klager, som borgerne ringer ind med: » Vi kører ud og tjekker, hvor støjen kommer fra. Men vi kan kun tage os af virksomheder, der ikke overholder regler. Resten er politiets arbejde, « fortæller Morten Otkjær Thune.  BESS. ROSING@MX. DK.    Gener i Indre By   ------.  FESTIVAL: Distortion er på trapperne, og på onsdag vil gadefesten tage sin start i Indre By.  Her vil forskellige venues som Lars Colberg Scenen, tæt ved Gammel Strand, og den store livescene, ved Frederiksberggade, danne ramme om de vildeste fester med den lækreste musik og de bedste bajere.  Derudover kan du også komme til fest og farver ved Café Flottenheimer og Slum Banan omkring Skindergade, hvor James Dean, Kim ( Pellarin &amp; Lenier), Josef Musse, Carbeck, Julie Groove, The Saturn Tables samt JV, Charles, Tristan og Graded fyrer op under de københavnske brosten.  Ligesom sidste år vil der også være den hyggelige Københavnmiddag, hvor alle københavnere opfordres til at spise sammen og dele en bid brød for at fejre Distortions start i Indre By. Københavnermiddagen finder sted i Løngangsstræde nær Jazzhouse.  Som altid er Distortions store mål at fejre det københavnske gadeliv på de mest mærkværdige måder.  Der vil være over 166 forskellige dansegulve arrangeret af over 166 forskellige værter, og når de gratis gadefester lukker ned kl. 22, åbner forskellige natbarer med specielle Distortion-fester.  Distortion har rent deltagermæssigt været en stor succes.  Siden starten i 2000 har der været konstant stigning i antallet af besøgende, og sidste år nåede festivalen sidst maksimum, da man registrerede hele 285.000 besøgende. I takt med stigene popularitet er programmet også blevet bedre, og i år kan du opleve fede navne som Mike Skinner, Trentemøller, Suspekt, Chromatics, Kidd og Michael Mayer.  Du kan læse mere om Distortion på www.cphdistortion.  dk.  DEBATMØDE: Hvordan arbejder man strategisk med placering af kunstværker i byens rum? Det ønsker Indre By Lokaludvalg at undersøge nærmere på et debatmøde om, hvordan man kan bruge kunst til at understrege byrummets stedsånd og funktion.  » Jeg synes, det er svært at placere mere kunst herinde i byen. Og det kan være ubehageligt at skulle sige nej til en gave på en pæn måde. Noget af kunsten kan dog også provokere, og når det så kommer til stykket, så vil folk ikke af med det, « siger medlem af Indre By Lokaludvalg Gunna Starck, der er med til at arrangere debatmødet.  På mødet bliver der også dykket ned i, hvordan processen er for placering af monumenter i Københavns Kommune.  Blandt oplægsholderne er Karsten Ohrt fra Ny Carlsbergfondet, Inger Krog fra Statens Kunstfond, Peter Holst Henckel fra Billedkunstudvalget i Københavns Kommune og Jens Peter Munk fra Teknikog Miljøforvaltningen. Blandt andet kan man høre, hvordan Ny Carlsbergfondet arbejder og få inspiration til, hvordan man kan arbejde mere strategisk med placering af kunst i det offentlige rum.  » Vi placerer alle mulige ting rundt om i byen, men folk ved ikke, hvem der bestemmer, hvor kunsten skal stå. Det skulle deltagerne gerne været blevet lidt klogere på. Og så håber jeg, at folk kan blive bedre til at få øje på og får et bedre forhold til kunsten efter mødet, « siger Gunna Starck.    Mangel på ny kunst   Formanden for Hovedstadens Forskønnelse, Jakob Lange, mener, at det er katastrofalt, som der mangler nutidigt kunst i byen.  » På et tidspunkt fik man for meget af statuer, men der er jo næsten ikke kommet noget nyt kunst til siden brygger Jacobsens tid. Det ville både gøre byen sjovere og kønnere at bevæge sig rundt i, « siger Jakob Lange, der ikke mener, at al kunst skal stå til evig tid.  » Eksempelvis har vi fået en pose penge, som vi har brugt til forskønnelse af Byens Hegn (metrohegnene, red.). Bare fordi kunsten er blevet stillet op, betyder det ikke nødvendigvis, at det skal altid skal være der, « siger han.  Jakob Lange så gerne, at man i højere grad startede med at anlægge pladser og væresteder i nye bydele som for eksempel Carlsberg Byen, før man begyndte selve byggeriet af boligerne.  » Man skal simpelthen indtænke pladserne og værestederne, før man begynder at bygge. Men der er masser af gode intentioner rundt omkring, så skal vi ikke prøve at være positive og tro på, at det nok skal blive godt?, « siger han.  Gratis adgang til udstilling Fra kl. 15.30 vil der være gratis adgang til den aktuelle udstilling ' No Limits' af Mario Testino i Kunstforeningen Gl.  Strand. På mødet bliver der budt på kaffe, kage og frugt.  Debatmødet er gratis, men tilmelding skal ske på mail til indrebylokaludvalg@okf. kk. dk senest søndag 5. juni.  DEBATMØDE OM KUNST I BYENS RUM. Kunstforeningen Gl. Strand på Gl. Strand 48. Tirsdag 7. juni kl. 17- 19.  Vi placerer alle mulige ting rundt om i byen, men folk ved ikke, hvem der bestemmer, hvor kunsten skal stå.  GUNNA STARCK, medlem af Indre By Lokaludvalg Bare fordi kunsten er blevet stillet op, betyder det ikke nødvendigvis, at det skal altid skal være der.  JAKOB LANGE, formand for Hovedstadens Forskønnelse.  Det er svært ikke at blive forelsket i København.  På en god dag med lidt solskin står hovedstaden ikke tilbage for nogen storby i verden. Nye projekter i snart sagt alle kvarterer har kastet avanceret, ny arkitektur, renoverede grønne åndehuller, madmekkaer og spændende, levende byrum af sig. Plus det, der altid har været der: Christiansborg - nu med restaurant på toppen - museer med verdenskunst, de hyggeligste gader, hvor små forretninger stadig trives, livet langs søerne og meget, meget mere.  I et lille land vil en hovedstad altid fylde meget, men København gør sig fortjent til al den opmærksomhed, den tiltrækker sig - ikke bare, fordi den er stor. Motor har taget en tur rundt i byen. I den indre by, på Vesterbro, Nørrebro, Østerbro, Christianshavn og Islands Brygge med en lille afstikker til et af Danmarks ældste fungerende moteller: Wittrup Motel i Albertslund. Det var her, danskerne for første gang kunne sætte tænderne i en cheeseburger - og den serveres stadig efter Sallie Zimmerhackels originale opskrift fra august 1955.  Det er umuligt at yde hele København retfærdighed i én artikel, så Motor har koncentreret sig om nogle få nedslag, der viser spændvidden i byen. Men indrømmet, vi kunne lige så godt have skrevet om Tivoli, om Det Kongelige Biblioteks Have, Københavns Rådhus og den lille park inde i midten, Kødbyen, Hovedbanegården, Blågårds Plads og Blågårdsgade, Trianglen, Østre Anlæg og Christiania. Blandt meget andet.  Med denne artikel slutter vi Motors artikelserie om smuk natur, flotte seværdigheder, gode køreruter, god mad og spændende byer, som vi indledte i Motor 6/ 2012. Artiklerne er blevet til i tæt samarbejde med FDMs ferieservice, og du kan finde alle ruterne i udvidet form med links til alle de steder, vi har besøgt, og oversigter over FDM-rabatter m. m.  på fdm. dk/ kørerute.  I de smalle gader i indre København ligger en tagterrasse, der med charme og lækker indretning overgår de fleste. På gulvet er der lagt Provence-inspirerede klinker, og overalt står roser, syrener og små frugttræer.  Midt i det hele har et oliventræ, der ellers var stillet til udsmidning i gården, vokset sig stort og flot, og var det ikke for byens kirketårne og spir, kunne man sagtens bilde sig selv ind at sidde et sted i Sydfrankrig. Men det typisk danske og uforudsigelige sommervejr, der jævnligt sender en byge forbi, afslører, at vi befinder os mod langt nordligere himmelstrøg.  At det overhovedet kan lade sig gøre at bygge en tagterrasse i middeladerbyen, synes måske mere at være et udslag af held end på baggrund af en regulær tilladelse. Husene ligger tæt, og gaderne er smalle, så de gældende regler med hensyn til naboerne synes at gøre sådant et ønske til en umulig drøm. Men netop på grund af den høje bebyggelsesprocent, stilles der lidt anderledes og mere lempelige krav i Indre By.  »I indre København er bebyggelsesprocenten visse steder helt oppe på 500 pct. i forhold til et almindeligt villakvarter, hvor den kan være helt nede omkring 25-30 pct. Derfor er tolerancegrænsen også en anden. Når man bor så tæt, som man gør i byen, er man også nødt til at kunne tåle mere,« fortæller arkitekt Lars Bjerre Petersen fra Teknik- og Miljøforvaltningen i København.  Naboer og genboer kan selvfølgelig stadig gøre indsigelser, hvis forholdene ændres dramatisk og f.eks. giver de nye terrasseejere frit udsyn til lejligheden overfor eller til andre arealer, der tidligere har ligget ugenert hen. Men der foregår hele tiden en afvejning af, hvor stor genen er i forhold til også at bibringe byen de små oaser på taget.  Men hvis ejendommen er fredet, kan man godt glemme alt om en solseng på taget, og der gives heller ikke dispensation.  »Hvis en bygning er fredet, er det fordi den skal bevares, som den nu engang er blevet bygget i sin tid,« siger arkitekt Jesper Jensen i Kulturarvsstyrelsen.  Til gengæld drejer det sig kun om ca. to procent, der er fredet på landsplan, så det er en klasul, man må leve med, hvis man bor eller flytter ind i et fredet hus. Dog findes der mere modernistisk byggeri fra omkring 1920-1930, der er født med tagterrasser, og som er fredet, så det er ikke umuligt at have en tagterrasse og samtidig bo i et bevaringsværdigt hus.  Huset med Provence-terrassen er ikke fredet, og terrassen lader heller ikke til at genere de omkringboende. Den synes tværtimod at have tilføjet gården lidt ekstra charme. Byggeriet blev dog besværliggjort af, at naboen ikke ville give tilladelse til, at der blev stillet stillads op i deres gård. Det betød, at det måtte stilles op ude på gaden, og materialerne hejses ind over taget.  Men det er også en god idé at alliere sig med en arkitekt, der har forstand på de gamle huse, så der tages hensyn til de særlige tagkonstruktioner, der gør sig gældende for det gamle byggeri. Og rent byggeteknisk er der også nogle krav, der skal opfyldes af hensyn til brandfaren.  »I de gamle ejendomme er tag, spær og de bærende bjælker ofte af træ, men uanset materiale er der nogle specifikke krav til, hvordan den ny etage etableres, bl.a. så brandfolkene ved, hvor lang tid konstruktionen kan holde i tilfælde af brand. De forhold kan i visse tilfælde måske godt være med til at gøre det dyrere at få en tagterrasse i indre by i forhold til andre steder,« siger Lars Bjerre Petersen fra Teknik og Miljøforvaltningen.  Ejeren af Provence-terrassen er ikke meget for at sætte tal på sin investering. Han skyder dog løseligt på, at den nok har kostet omkring en million kr. Han har selv boet i ejendommen i 35 år, men fik først etableret sin udendørshave for ca. fire år siden efter flere års tilløb. På et tidspunkt var det på tale, at ejendommen, der er fra 1732, skulle fredes, men til alt held for ham blev det ikke til noget, da det ville have sat en stopper for drømmen om tagterrassen.  Det eneste, ejeren synes kunne have været anderledes, er størrelsen på terrassen, men på den anden side ville det have været på bekostning af et gæsteværelse, som han fik lavet samtidig.  Og som en ekstra bonus er det slet ikke ualmindeligt, at venner og bekendte oftere lægger vejen forbi om sommeren med en flaske vin under armen for at nyde sommeren i den franske taghave, hvor der er sol til kl. seks eller syv om aftenen.  boligen@berlingske.dk  Forskellen på kvadratmeterprisen på huse i indre København er øget med knap 70 procent siden 2011. Bevæger vi os blot 10 kilometer væk fra centrum, er prisudviklingen straks mere beskeden.  Det er ikke overraskende, at priserne på villaer falder i takt med, at kilometerantallet ind til København stiger. Men ser man på prisforskellen på flere parametre, således at fokus også rettes mod kvadratmeterprisen hen over en årrække, er det straks mere interessant. I 2011 lå kvadratmeterprisen på en villa i indre København på omkring 35.000 kr., og i 2016 lå den på 60.000 kr.. Der er dermed tale om en stigning på knap 70 pct. på blot fem år.  »Det mest interessante er dog, at forskellen hen over årene er mærkbart mindre, hvis vi bevæger os blot 10 km væk fra centrum. Her er forskellen mellem 2011 og 2016 ikke større end 5.000 kr., og vi kan se, at den minimale forskel i prisudviklingen bliver mindre og mindre, jo længere vi kommer ud af byen,« siger Birgit Daetz, der er kommunikationsdirektør hos Boligsiden.dk. Hun pointerer, at priserne naturligvis varierer alt efter, om du kører mod syd, vest eller nord. Mens huspriserne i indre København udviklede sig med tøvende skridt fra 2011 til 2013, har kvadratmeterprisen siden taget markante spring hvert eneste år. Frem til sidste år har den ligget på omkring 5.000 kr. årligt.     Fakta: 83   Der blev gennemført 83 pct.  flere bolighandler i januar 2017 sammenlignet med januar 2011. Kilde: Boligsiden.dk.    Salget af boliger stiger   Samlet antal handler af villaer, rækkehuse, ejerlejligheder og fritidsboliger i januar måned fordelt på årstal.  Morten Vammen har boet hele sit liv i København K. Eller ... der var vist lige et par måneders landflygtighed i Hellerup, som han dog hurtigt flygtede fra igen.  » Det eneste cool var stiheden « , som han siger. Som et andet renæssancemenneske har han gennem mange år gjort sig bemærket som både musiker, komponist, filmmager og forfatter.  For nylig pensionerede han sig selv som radiovært på Radio 24syv-programmet » Mortens Aften « , hvor han gennem fem måneder sent om aftenen krydsede klinger med alle fra Kidd og Thomas Blachmann til Per Arnoldi og Uffe Elbæk.  HVORFOR TROR DU LIGE PRÆCIS, AT DIT TEMPERAMENT PASSER BEDST TIL KBH K? » Jeg rejser meget, men nissen flytter med, og jeg møder bare min indre by igen i andre former -der er bare mere gøgl på toppen til at distrahere fra erkendelserne.  I KBH K ved jeg, hvem der bor hvor, og hvem der ejer hvad. Det er jo reelt en landsby med de samme 1000 spillere. Det er ret overskueligt.  Jeg kan godt lide, at der er god tid, og det hele ikke er så presset. Og så er det en sexet by: Stil dig ved en bro mellem kl. 8-10 og se gudinderne cykle forbi. Verdensklasse. Kender en del playboys, der kommer her år efter år, fordi de bare kan tage shorts på og score på at være sjove -ikke fordi de er rige, kendte eller smukke. Det er ret unikt. « .    HVORDAN ADSKILLER KBH K SIG FRA RESTEN AF BYEN?   » K er omstillingsbordet, rygraden, den tunge historie, kernen.  Det er da rart, der er ved at dannes decentrale små nye kerner på broerne, men det er jo noget andet. Der skal mere end en Emmery's, en hipsterbutik og en koneparkeringsbutik til at give fornemmelsen af storby. « .    MIT INDTRYK ER, AT DE FLESTE KOMMER I KBH K FOR AT ARBEJDE, FESTE, FLASHE OG SHOPPE. HVAD ER DET FOR FOLK, DER RENT FAKTISK VÆLGER AT SLÅ SIG NED I KBH K?   » Desværre er boligpriserne presset op, så de sjove er flygtet.  Da jeg var barn, var der lys i alle vinduerne, og pladserne var fyldt med studerende, der hang i solen med musik og fest. Så lavede man boligerne til kontor og skruede priserne op, så byen nu en mandag klokken 23 ligner en forladt arkade i et beskidt Stockholm. I weekenden er det så en stationsby for breezer-bøverter, der brækker sig og kaster med pizza i Gothersgade. De fleste, der køber bolig herinde nu, tænker bare på investering og deltager ikke i bylivet. De burde bo nordpå. « DET LYDER LIDT SOM OM, AT DU SYNES BYDELEN VAR LIDT FEDERE I GAMLE DAGE. MEN HVIS VÆRDIERNE STÅR FOR FALD, HVORFOR SÅ OVERHOVEDET BLIVE BOENDE? » Du misforstår mig. Jeg hader retro. Jeg mener blot, at befolkningssammensætningen var mere dynamisk og havde større diversitet før, da der var flere billige boliger og færre kontorer. Men byens rum og muligheder er jo boomet. Alt er en glidende transformation, og selvom Indre By nogle gange bliver som en stockholmersteril arkade, bliver her bedre og bedre. « .    HVAD BETYDER DE LOKALE FOR DIT VALG OM AT BO I KBH K?   » Jeg holder et armslængdeprincip til naboerne, da jeg har et musikstudie derhjemme.  Men på gaden tager det tid at tale med alle de lokale. Jeg kunne snildt vinde borgmestervalget med alle de babyer, jeg skal kysse. Anciennitet og troværdighed. « .    ER DER EN SÆRLIG KBH K-STAMME?   » Der var engang en masse underspillede, kulturelle superbrugere på puritanske, sorte cykler. Men nu er det nok mindre stereotypt. Jeg oplever mere, det jeg vil døbe » københavnerbevidstheden « : En rummelighed og en næsten buddhistisk » jeg-får-hvad-jeggiver « -mentalitet. Man kan da godt snyde og lyve og svindle, men man møder bare ofrene ned i Irma om max. et år.  Der er en mærkelig insider-københavner-karma, med selv de mest excentriske posemænds liv og levned. Man gør en dyd ud af at være ægte og transparent.  Det blærede, opstyltede og stræbende er ikke smart for en kernekøbenhavner - det er forstads-« kvaliteter « . « HVORDAN SYNES DU BYDELEN HAR UDVIKLET SIG DE SIDSTE 10-15 ÅR? » Oplevelsesudbuddet er øget massivt med skønne, sære, krydrede nicheting og en masse østerbro-ficeret, hipster-ficeret og tivoli-ficeret lala. Udover de oplagte klassikere kan jeg hype Strøm Festival, der for en gangs skyld er en gratis elektronisk musikfestival, som ikke bare handler om dåseøl og sorte penge. Copenhell er jo en fest for øjet med alle de herlige nørder, der er kravlet op fra deres rollespilshuler, og Copenhagen Photo Festival er et massivt visuelt orgie. « .    SKAL BILERNE UD AF BYDELEN?   » K er jo bygget til hestevogne.  Jeg mener, at metroen er et hit, og at bilismen bør gentænkes radikalt. Vi skal ikke have en Londonsk trafik. Heldigvis gør alt vejarbejdet det svært at drøne rundt herinde. Det ville være et hit med en langsom by for gående og cykler. Vi skal opspille byens unikke kvaliteter. « HAR DU NOGLE FAVORITSPOTS I KBH K? OG HVAD GØR DE FOR DIG? » Alle spots med juice, sol, net og » catwalk « . Ellers kan jeg godt lide Christianshavn - især hippiebyggerierne ved voldene - Pisserenden for alt den fake subkultur, Ny Østergade-området for alle de nordsjællandske tosser, kanalerne, parkerne. Og mennesker der cykler på arbejde. Der er for mange spots til at liste op. KBH K er en labyrint af gallerier, mad, musik og mennesker, man kan danse rundt imellem.  U I weekenden er det så en stationsby for breezer-bøverter, der brækker sig og kaster med pizza i Gothersgade. De fleste, der køber bolig herinde nu, tænker bare på investering og deltager ikke i bylivet. De burde bo nordpå.  MORTEN VAMMEN .    Hvis Vammen var borgmester i København K   Alle brosten skal fjernes af hensyn til stilet-brugere.  Vi skal lade være med at opføre os som hypnotiserede kaniner i det offentlige rum.  Håndværkere og kirker og isbiler ikke skal larme, når vi sover.  Der skal sættes flere egern, bævere og flamingoer ud i parkerne.  Der skal sættes persere og sigøjnere ud i Nordsjælland og Kartoffelrækkerne.  Der skal være en årlig nøgendag.  Man skal kunne sætte sine højttalere i vinduet i weekenden.  Der skal antabus i drikkevandet i januar.  Der skal LSD i drikkevandet i august.  Menstruationscyklussen skal synkroniseres og bringes med vejrudsigten.  Søndage skal være strømfri.  Man bør iscenesætte byen bedre med lys. Gøre det mørkere, så man kan se stjernerne og så fremhæve enkelte flotte bygninger.  Der er strøm at spare.  Søerne skal være nudistbadeland.  De tomme kirker bør laves om til natklubber og kulturhuse.  Alt det døde erhverv skal laves om til billige boliger, så der kommer mere nærmiljø og lokalkultur.   Der kommer ikke flere natbevillinger i Middelalderbyen.    FLERE SKOLER: » Det er et problem at over 30 procent af bydelens børn går i privatskole.  Kommunen kan ikke engang tilbyde plads nok, « siger Bent Lohmann, formand for Indre By Lokaludvalg.  I Lokaludvalget mener de derfor, at planlagte udvidelser bør ske på nye lokationer frem for at føje skolespor til de eksisterende.  » Et eller andet sted skal man finde plads, for at udvide antallet af spor på Nyboder Skole giver jo børnene langt til skole og der er grænser for, hvor meget plads der er på de skoler, der er i Indre By. Det mest realistiske er at få flere skoler, « siger han.  Derfor foreslår lokaludvalget, at man genåbner Nansensgade Skole og Nørrevold Skole på Sankt Petri Passage 1. En bygning, der i dag rummer et VUC-center.  At der ligger et VUC-Center i dag, betyder ikke noget, mener lokaludvalgsformanden.  Man kan nemt flytte dem til en anden lokation.  » Om dem, der bruger VUCcentret, de står af på Nørreport eller Vesterport er ligegyldigt.  Skolesøgende børn har brug for en kortere skolevej end voksne, « siger han.    Langt til skole for mange   Ifølge lokaludvalgsformand Bent Lohmann er det tåbeligt, at børn i Middelalderbyen og i Nansensgadekvarteret har langt til de eksisterende folkeskoler.  Tre af de fire folkeskoler i Indre By er placeret i en klump i det nordøstlige hjørne af bydelen, mens en enkelt er placeret i det sydvestlige hjørne.  Børn i Middelalderbyen og i Nansensgadekvarteret har derfor langt til de eksisterende folkeskoler.  Det kan ifølge lokaludvalget betyde, at mange vælger privatskoler alene på grund af afstanden.  » Der bor rigtig mange børn i Nansensgadekvarteret og middelalderbyen, som bruger Zahles to skoler som om det var folkeskole. Min oplevelse er, at mange gerne vil bruge folkeskolen, men at den ikke kan tilbyde noget tæt på hjemmet i Indre By. Der er langt til Sølvgade fra Nansensgadekvarteret, « siger lokaludvalgsformanden.    Alternativ til privatskole   Der er næsten dobbelt så mange privatskoler som folkeskoler i Indre By. Og til flere af dem, er der med folkeskolernes nuværende placering ikke et reelt alternativ til privatskole.  » Kommunen er jo faktisk ikke i stand til at tilbyde folkeskole til alle skolebørnene i Indre By. Der bør vel være økonomi til at alle de børn, der bor i kommunen kan tilbydes en folkeskoleplads. Kommunen ville få et seriøst problem, hvis de 30 procent, der ikke går i folkeskole pludselig til sommer melder sig ind i folkeskolen, « siger han.  UEt eller andet sted skal man finde plads, for at udvide antallet af spor på Nyboder Skole giver jo børnene langt til skole og der er grænser for, hvor meget plads der er på de skoler, der er i Indre By. Det mest realistiske er at få flere skoler.  BENT LOHMANN, formand for Indre By Lokaludvalg.  Der er brug for en politisk aftale om at få færre biler i byen. Det mener gruppeformand for de radikale Mette Annelie Rasmussen, som har stillet forslag i Borgerrepræsentationen om at mindske biltrafikken i Indre By." På en almindelig hverdag bliver der kørt 4,7 millioner kilometer i bil i København.  Konsekvenserne er velkendte - trafikpropper, luftforurening og pres på parkeringspladserne. Særligt Indre By er hårdt ramt.  København vokser, og med aftalen om Lynetteholmen skal byen på sigt håndtere, at op mod 70.000 mennesker skal til og fra Lynetteholmen hver dag. Samtidig er der lagt op til brugerbetaling i den nye havnetunnel, og det er derfor usikkert, om den overhovedet vil aflaste trafikken i Indre By", siger Mette Annelie om forslaget.  For meget biltrafik i byen " Der er allerede i dag alt for mange biler i Indre By, og det bliver kun værre i fremtiden, hvis vi ikke gør noget ved det. Vi skal sikre os, at udbygningen af byen ikke gør, at Indre By sander helt til i biler, og det er derfor, vi nu foreslår at begrænse biltrafikken i Indre By", siger Mette Annelie Rasmussen.  Ifølge hende er der gode muligheder for at bruge den kollektive transport til og fra Indre By i fremtiden.  " Når metroens Cityring står klar næste år, vil der være seks stationer i Indre By. Dermed er der en infrastruktur som gør, at vi kan beslutte os for at begrænse biltrafikken. Det handler blot om politisk mod", siger Mette Annelie Rasmussen.  Mette Annelie Rasmussen understreger, at Radikale Venstre på længere sigt også vil have gravet trafikken på H. C. Andersens Boulevard ned under jorden.    Mere plads til cykler og gående   " Vi har i dag en sekssporet motorvej tværs gennem Indre By i form af H. C. Andersens Boulevard. Tænk, hvad vi kan bruge den plads til, hvis bilerne kører under jorden i stedet. Jeg ser fremtidens Indre By som et sted, hvor trafikken foregår på fodgængeres og cyklisters præmisser, hvor det gode byliv er i højsædet, og hvor metroen er et centralt bindeled til resten af byen", slutter Mette Annelie Rasmussen.  Ifølge forslaget fra Radikale Venstre skal Teknik-og Miljøforvaltningen fremlægge forskellige modeller for at få færre biler i Indre By - afspærring af gader, hastighedsdæmpninger, forsøg med roadpricing mv. Forudsætningen er, at beboere i området skal kunne parkere deres bil indenfor området, og at der skal være mulighed for varelevering og anden nødvendig trafik.  Jesch.   Beslutningen kommer efter naboerne til festivalen har kritiseret den megen larm og svineri i gaden i forbindelse med festivalen.   Det fortæller Distortion-pressechef, Christian langballe.    BORGERMØDE: En vagttelefon, som støjplagede københavnere kan ringe til alle ugens dage i aften-og nattetimerne, og en støjpatrulje, der rykker ud fra mandag til søndag og dæmmer op for støjen.  Sådan lyder nogle af forslagene fra kultur-og fritidsborgmester Carl Christian Ebbesen (DF), der ønsker at give københavnere, der er generede af støj, en håndsrækning.  » Det er uholdbart, at københavnere, der skal op på arbejde og skole, ikke kan få deres nattesøvn på grund af støj. Derfor ønsker jeg og DF at udvide kommunens vagtordning og støjpatrulje, så støjplagede københavnere kan få hjælp, uanset om det er onsdag aften eller lørdag nat, « siger Carl Christian Ebbesen i en pressemeddelelse.    Større indsats   I dag kan københavnere, der er generede af støj fra caféer, restaurationer og spillesteder, ringe til en vagt på Københavns Rådhus fredag og lørdag mellem kl. 21 og 03. Vagten videregiver henvendelserne til kommunens miljøinspektører, som patruljerer i nattelivet i samme tidsrum.  » Masser af københavnere, studerende og turister går ud på en hverdagsaften - og det hører sig naturligvis til i en storby som København. På samme tid skal det være til at holde ud at bo og leve i byen, og derfor er det nødvendigt med en større indsats mod støjgener, « mener kulturog fritidsborgmesteren.  Carl Christian Ebbesen tager forslagene om en udvidelse af kommunens vagttelefon og støjpatrulje med til forhandlinger om overførselssagen, som er ubrugte midler fra sidste års budget. Forhandlingerne startede i mandags og afsluttes i løbet af denne uge.    Diskussion om nattelivet   Indre By Lokaludvalg holder borgermøde om støjen i nattelivet i Indre By, hvor der blandt andet vil være fokus på, hvordan erhvervslivet og Københavns Kommune kan medvirke til at afhjælpe gener fra nattelivet, som for eksempel støj, affald, trafik, arrangementstilladelser, ordensproblemer, alkoholbevillinger og nattilladelser.  Desuden vil der blive diskuteret, hvilken betydning kommunens eventpolitik og nattelivspolitik har for beboere og erhverv i Indre By.  Afsættet for borgermødet er udkastet til nattelivsplanen, som Københavns Kommune er ved at udarbejde. Til mødet inviteres et bredt udvalg af oplægsholdere, der kan bidrage med viden om forskellige perspektiver på nattelivet i Indre By.  Borgermødet finder sted tirsdag 28. marts kl. 18.30-21 i Bethesda i Rømersgade 17. Tilmelding er nødvendig og skal ske senest fredag 24. marts kl. 10. Man kan tilmelde sig på g48l@okf. kk.dk eller ved at ringe på telefon 60 37 80 58.  Mødet er blevet rykket, så hvis man tidligere har tilmeldt sig arrangementet, skal man bekræfte, om man fortsat ønsker at deltage.  Det er uholdbart, at københavnere, der skal op på arbejde og skole, ikke kan få deres nattesøvn på grund af støj.  CARL CHRISTIAN EBBESEN, kultur-og fritidsborgmester.  I DAGENS MEDICIN nr. 29/05 kunne man under overskriften ’Københavnske læger halter bagud med konsultation pr.  mail’ læse, at kun 13 pct. af københavnske læger benytter e-mail-konsultation, mens Bornholm lå i top med 44 pct.  Det undrer mig, da man ved et klik på plib.dk kan se, at 13 ud af 24 læger i indre by benytter sig af e-mail-konsultation,  og hvis man tæller apu-klinikken som tre læger, er vi oppe på 58 pct., altså landets højeste.  I de øvrige områder af København ligger man lavere, men blot ved at se på sundhed.dk kommer man frem til en  betydeligt højere del af e-mailende læger, end Dagens Medicin når frem til.  På Frederiksberg e-mailer 12 ud af 58 læger med patienterne, dvs. 21 pct., mens 70 københavnske læger giver en  tilsvarende procentdel. Hermed ligger vi nogenlunde i niveau med det øvrige land.   NÅR VI I indre by har den højeste benyttelse af e-mailkonsultationer, hænger det sammen med tre forhold: For det  første benytter langt hovedparten af populationen i indre by sig  i forvejen af e-mailkommunikation. For det andet har  en enkelt praksis været med i et pilotforsøg med e-mail og talt varmt for sagen.  For det tredje er vi del af en netværkspraksis på 24 læger, der bl.a.  har ansat fælles webmaster seks timer pr. måned.  Han redigerer vores lukkede hjemmeside, plib.dk/laege, som vi benytter til at kommunikere med hinanden, indkalde til  møder, lægge vagtplan og debattere politiske forhold og  nye tiltag, som f.eks. e-mailkonsultationer.   EN BARRIERE FOR e-mailkonsultation i København er, at der som en reminiscens af Københavneroverenskomsten  fortsat er så mange solopraksis. Derimod er  økonomien ikke en barriere, idet det ekstra udstyr, der kræves, er en af de  hurtigst indtjente investeringer inden for vores branche.  Som sololæge skal man tage sig af alt selv. Når patienterne og alt det administrative er overstået, mangler man måske  lige det drive og den tid, som flerlægepraksis bedre kan skabe til også at beskæftige sig med fremtidsvisioner.   SOLOLÆGER SCORER IMIDLERTID højt på patienttilfredshedsundersøgelser, fordi de har været i stand til at bevare  den nære patientkontakt, der i nogen grad går tabt ved de store lægehuse, og vi bør være bevidst om, at en e-mail- kontakt i mange tilfælde ikke kan erstatte en øjenkontakt konsultation.   GADEFEST: Når årets udgave af Distortion finder sted i dagene 29. maj -3. juni bliver det i modsætning til tidligere år ikke med en gadefest i Indre By. Latinerkvarteret omkring Studiestræde har ellers været et af de helt store feststeder.  » Distortion ville gerne Indre by, men i år ville festivalen også noget andet. Nemlig have en gratis havnefest på hylden, « skriver Distortion i en pressemeddelelse.  Havnefesten bliver afviklet på Refshaleøen i samarbejde med en række » street hosts « fra Studiestræde om fredagen, og lørdag lægger Refshaleøen igen grund til festen.  Beslutningen om at rykke gadefesten væk fra Indre By vækker ganske givet stor glæde blandt mange af byens beboere, der ikke ligefrem har været begejstrede for gadefesten.  Især de store mængder affald og søer af urin alle mulige og umulige steder har været med til at skabe et mindre flatterende billede af den ellers så populære festival i de seneste år.  Helt uden om Indre By kommer festivalen dog ikke. Distortion rundes af med gratis chill i City søndag ligesom nogle af nattefesterne også er henlagt til Indre By. I lighed med sidste år er det i år muligt at købe støttearmbånd til den ellers gratis gadefest.    Fakta     PROGRAMMET TIL DISTORTION   Onsdag maj : Gratis gadefest på Nørrebro nattefester på Nørrebro og i City.  Torsdag . maj .Gratis gadefest på Vesterbro nattefester på Vesterbro og i City.  Fredag maj Gratis havnefest på Refshaleøen nattefester på Refshaleøen og i City.  Lørdag juni Final Party på Refshaleøen -starter i eftermiddagssolen allerede klokken Søndag . . juni Gratis chill i City.  Graffitimalerne har travlt med at boltre sig på murene i Indre By. Bydelen indtager en førsteplads på kommunens graffiti-barometer. Og ikke nok med, at Indre By er den bydel, der er plaget af mest graffiti. Der kommer også mere af det.  Især de såkaldte tags og antallet af klistermærker stiger støt.   I forhold til seneste måling er der sket en fordobling af de såkaldte throw-ups, som er store arealer dækket af graffiti. I bybilledet har flere lukkede forretninger været yndede mål for graffitimalernes spraydåser, og det kan ses i statistikken.    Og på Christianshavn   På Christianshavn oplever man også en stigning af antallet af tags. Til gengæld er der et fald i antallet af klistermærker, så det samlede antal graffitiudtryk er status quo i forhold til seneste måling i november.  Det er Rostra Research, der tæller graffiti for Københavns Kommune. I hver bydel er udvalgt en en kilometer lang rute, der minutiøst bliver gennemgået for tags, klistermærker og ulovligt opsatte plakater. Ruterne er udvalgt efter særlige kriterier, der gør dem sammenlignelige. I samtlige ti målinger i København er der registreret en stigning i graffitien i forhold til sidste måling i november.   Hele undersøgelsen kan ses på www.friforgraffiti.dk  FOLKETINGSVALG: Nøjagtig som på landsplan fik Radikale og Enhedslisten et kanonvalg i Indre By-kredsen, da der torsdag var valg til Folketinget.  Begge partier stormede frem med knap ti procentpoint.  Den store fremgang gør de Radikale til det største parti i det lokale afstemningsområde, 3. kreds, der geografisk dækker over bydelene Indre By og Christianshavn og har fem valgsteder; Københavns Rådhus, Øster Farimagsgades Skole, Nyboder Skole, Sølvgades Skole og Christianshavns Skole.  Knap 7.000 af de godt 39.000 stemmeberettigede København K'ere valgte at sætte deres kryds ved liste B.  Næststørst i Indre By blev Enhedslisten, der scorede godt 6.000 krydser og fik godt 18 procent af stemmerne.  Venstre holdt den lokale skanse, gik endda lidt frem og blev valgets tredjestørste parti lokalt.  Drøje hug til S og SF Mens Radikale og Enhedslisten klarede dig formidabelt, var der drøje hug til både S og SF. Socialistisk Folkeparti, der ved det seneste Folketingsvalg i 2007 havde størt vælgeropbakning i Indre By blev straffet hårdt af vælgerne og tabte stort set, hvad der svarer til Enhedslistens fremgang, knap ti procentpoint. Dermed er SF nu kun femtestørst i Indre By.  På fjerdepladsen ligger Socialdemokraterne, der dog måtte finde sig i at miste knap 1.400 stemmer.  Liberal Alliance fik et godt valg lokalt og gik frem i forhold til Ny Alliances resultat fra for fire år siden. Konservative blev næsten halveret, mens Dansk Folkeparti., der ikke har stor opbakning i København K i forhold til på landsplan, gik lidt tilbage. Stemmeprocenten i Indre By-kredsen blev knap 85 procent, hvilket er en lille fremgang i forhold til valget for fire år siden.  Knuste flasker, stank af urin og masser af høj musik. Grænsen er nået for Indre By, når det kommer til natteliv og fest i gaden.  Sådan lyder det fra både politikere og beboere i området, og i den nye restaurationsplan for Københavns Kommune lægges der nu op til, at det samlede antal af værtshuse og diskoteker, der må holde åbent til klokken fem om morgenen, på sigt bliver bragt ned.  » Vi har en forpligtelse som bevillingsnævn til at lytte til politiet, når de siger, at Indre By har nået mætningspunktet, og at de ikke kan anbefale endnu en bevilling i området, « siger kultur-og fritidsborgmester Pia Allerslev ( V).  Hun understreger, at bevillingsnævnet ikke kan fjerne eksisterende bevillinger.  » Men vi kan fastholde det niveau, vi har i dag, « tilføjer hun.  Hos Indre By Lokaludvalg anerkender formand Bent Lohmann, at et af vilkårene ved at bo i byens centrum er det tilhørende natteliv.  » Og vi er også interesserede i en dynamisk bydel. Men det har udviklet sig voldsomt de seneste 10 år, og nu er det altså gået over gevind. Hvis nattelivet bliver for voldsomt, så begynder folk at flytte herfra, og det vil gøre byen mindre interessant, for så mister den også en masse liv og stemning, « siger Bent Lohmann.  Den nye restaurationsplan er i høring til den 11. juni. Onsdag den 22. maj holder Indre By Lokaludvalg debatmøde om planen, hvor både beboere, restauratører, politi og brugere af byen er inviteret med. Mødet foregår i Bibliotekssalen i toppen af Rundetårn og begynder klokken 19.  Københavns Universitet sætter definitivt punktum for latinerstemningen i det  indre København og rømmer de kommende år økonomi, jura og teologi, som er de  sidste studier med adresse i den indre by.  Mere præcist flytter økonomi i løbet af 2007 ud til statskundskab, sociologi  og resten af samfundsvidenskaberne på Københavns gamle kommunehospital. Jura  og teologi skal derimod senest i 2012 genhuses i bygninger, som bliver  opført klos op af nordisk filologi (dansk), historie og det øvrige  humanistiske fakultet på Amager.   Sidste skridt i lang proces   Ifølge Ralf Hemmingsen, rektor for Københavns Universitet, er udflytningen  det sidste skridt i en mangeårig proces, hvor studierne bliver samlet på  universitetskomplekser efter amerikansk campus-model. Gevinsten ved at samle  de mange forskellige studier er, at det giver både flere faglige tilbud og  mere spændende studiemiljøer. Samtidig har kraftige huslejestigninger dog  også gjort det vanskeligt at opretholde de dyre adresser i den indre  by.  »Situationen er, at Københavns Universitet samlet set ikke har balance i  huslejeregnskabet. Og det betyder, at hvis vi ikke gør noget, skal vi flytte  mindst 100 mio. kroner om året fra ånd til sten – eller fra stillinger til  mursten. Det er uholdbart, når vi skal konkurrere og uddanne dygtige unge  mennesker. Der er altså to muligheder: At opgive nybyggeriet på Amager eller  at fraflytte indre by. Og det er min bestemte vurdering, at miljøet i  Ørestaden med helt moderne lokaler er en fremtidssikker model. Omvendt ville  det være næsten uforsvarligt at blive i de gamle, spredte adresser,« siger  Ralf Hemmingsen.   Giver 400 mio. i kassen   Københavns Universitet beholder hovedbygningen på Vor Frue Plads, men  opgiver de andre bastioner, herunder Metropolitanskolen i Fiolstræde.  Frasalget giver 400 mio. kr. til udflytningen, som på grund af opførelsen af  nye bygninger til jura og teologi koster knapt 2,5 mia. kr. Folketingets  Finansudvalg har bevilliget to mia. kr. til formålet, og Københavns  Universitet spytter resten i – om end vemodigt.   Vemodigt farvel   »Selvfølgelig er det vemodigt at forlade de gamle bygninger. Men vores  hovedformål er trods alt forskning og uddannelse i topklasse. De nye miljøer  vil også være mere attraktive for internationale studerende, fordi man får  et moderne campus-miljø tæt på byen og samtidig attraktionen ved den gamle  hovedstad,« siger Ralf Hemmingsen.  Udflytningen af Københavns Universitet betyder, at der snart ligger 100.000  ledige kvm. i den indre by. Ifølge Lars Ole Hansen, direktør i Statens  Forsknings- og Uddannelsesbygninger, bliver lokalerne sandsynligvis  solgt.  »Når vi ikke bruger statens bygninger mere, så plejer vi at sælge dem, hvis  ikke vi finder en anden statslig funktion – og det vil mange gange være  svært,« siger han. På Københavns Rådhus bliver universitetets udflytning og  campus-modellen positivt modtaget af både overborgmester Ritt Bjerregaard  (S) og teknik- og miljøborgmester Klaus Bondam (R). Ritt Bjerregaard  understreger dog, at nogle af de fraflyttede lokaler bør bruges som billige  boliger.    Vigtigst med liv i byen   Og Klaus Bondam (R) frygter, at udflytningen punkterer en del af dynamikken  i den indre by. »For mig er det vigtigste, at der fortsat vil være liv i den  indre by, for det har de studerende i meget høj grad bidraget til,« siger  Klaus Bondam.   jeni@berlingske.dk    Fakta: Universitetsstudierne samles   Indtil for 100 år siden lå Københavns Universitet spredt ud på  en lang række adresser i det indre København, men er siden blevet samlet  efter en campus-model:   Størstedelen af de natur- og sundhedsvidenskabelige studier  ligger i dag i Panumbygningen og Universitetsparken.   De humanistiske studier ligger på Amager.   Samfundsvidenskaben er senest blevet samlet i Københavns gamle  kommunehospital.   Jura, økonomi og teologi fraflytter nu lokaler i »Pisserenden«  og Købmagergade.  SKØJTELØB: Først blev den forvist fra Kongens Nytorv på grund af Metrobyggeriet. Efter en vinter i Havnegade var der heller ikke længere plads til den der.  Skøjtebanen, der i mange år har glædet børn og voksne i det centrale København, har på det seneste haft en omskiftelig tilværelse. Senest er den flyttet til Toftegårds Plads i Valby, hvor beboerne i 2500 kan glæde sig over is under fødderne.  Men nu vil Indre By Lokaludvalg have en skøjtebane tilbage til City.  » Skøjtebanen på Kgs. Nytorv var et frirum med plads til socialt samvær og bevægelse midt i den hektiske by, og derfor blev den et essentielt åndehul i Indre By. Det mangler vi nu. Derfor arbejder vi på at få etableret en ny skøjtebane i Indre By, « siger Bent Lohmann, formand for Indre By Lokaludvalg.  Han efterlyser forslag til, hvor en ny skøjtebane kan ligge, men spiller selv ud: » Vi synes, at Frue Plads kunne være et godt sted til en skøjtebane.  Det er en plads i hjertet af København, som savner lidt liv. Men vi er også meget åbne over for andre forslag, « understreger formanden.  Byggeriet af Metrocityringen vil stå på indtil 2018, hvorefter skøjtebanen efter planen igen er at finde på Kgs. Nytorv.  Men så længe skal københavnerne ikke vente på is, hvis det står til lokaludvalget.  Et usædvanligt bredt samarbejde mellem Københavns Kommune og erhvervslivet danner grundlag for den plan, som i bedste fald vil reducere antallet af lastbiler i Indre By fra 6000 til 4500 om dagen.

"Vi har haft et meget tæt samarbejde med transportørerne.  Det er en anden form for borger-inddragelse.  Vi ville sikre, at ordningen ikke blev ufleksibel," siger projektleder Søren B. Jensen fra parkeringsafdelingen, som har stået i spidsen for en

frivillig forsøgsordning gennem halvandet år.

Formålet med planen er at begrænse forureningen og forbedre det visuelle miljø i middelalderbyen.  Samtidig kan det blive nemmere at komme rundt i det én kvadratkilometer store område.  Planen skal behandles politisk til efteråret.  Hvis den vedtages, kan den tidligst træde i kraft den 1. marts næste år.

  Lille last i store biler   Trafikpolitikerne i Borgerrepræsentationen blev for alvor opmærksomme på behovet for at begrænse den tunge trafik, da de i 1996 blev præsenteret for en undersøgelse, som viste, at kun 15 procent af lastbilerne havde fyldt 60

procent af deres lastrum, når de læssede af eller på i Indre By.  Over halvdelen udnyttede under 20 procent af deres kapacitet.

Efter at have set disse tal bad bygge- og teknikudvalget kommunens parkeringsafdeling om at udarbejde en plan til begrænsning af den tunge trafik.

På den baggrund nedsatte parkeringsafdelingen i 1996 en arbejdsgruppe.

Seks af de allerstørste transportører Dansk Transport og Logistik, Danske Fragtmænd, DSB Gods, Post Danmark, Arla Foods og Carlsberg blev inviteret med.  De handlende var repræsenteret ved Københavns City Centerforening og Magasin.

Arbejdsgruppen udkastede forslag til, hvordan den tunge trafik i Indre By kan begrænses.  Det førte til en frivillig forsøgsordning, som varede fra 1. september 1998 til 1. februar 2000.

I alt deltog 80 transportører med flere end 300 køretøjer i ordningen, som faktisk begrænsede deres handlefrihed i Indre By.

  Ny lov   Nu ser det ud til, at der fra 1. marts næste år kan indføres en ordning, som skal gælde alle lastbiler, og som i høj grad bygger på det frivillige forsøg.  Folketinget ændrede i april færdselsloven, så kommunen nu har mulighed for at indføre en

obligatorisk ordning.

Forslaget, som trafikpolitikerne skal vurdere, rummer følgende punkter:

Alle lastbiler skal have certifikat for at køre i Indre By Alle lastbiler skal gennemsnitligt have fyldt deres lastrum 60 procent over tre måneder Der oprettes 40 lastezoner (mod 10 i den frivillige ordning), forbeholdt de tilmeldte køretøjer Alle bilers

motorer skal være yngre end otte år Der kan indføres dags-certifikater for flyttebiler og eksportlastbiler Det største praktiske problem gælder de mindste varebiler på 2-3,5 ton, som står for 88 procent af lastbil-kørslen i Indre By.  Det er især

håndværkerbiler, kurérvogne og pengetransporter, som vil have svært ved at opfylde 60 procent-kravet.  Det overvejes at indføre særlige certifikater.

  Med ved bordet   En fordel ved at deltage i forsøget var, at virksomhederne således sikrede sig indflydelse på udformningen af den obligatoriske ordning.

"Transportørerne er meget positivt stemte.  Jeg tror kun, der er to eller tre ud af de 80, der er imod en obligatorisk ordning.  De opnår jo også den gevinst, at de nemmere kan komme frem," siger Søren B. Jensen fra parkeringsafdelingen.

De transportfolk, som JP København har talt med, ser da også positivt på ordningen.  Af lige dele lyst og nød.

"Vi så det komme ude i horisonten.  Så vi kunne lige så godt gå med.  Det private erhvervsliv arbejder mildest talt anderledes end det kommunale system, men embedsmændene har været utroligt lydhøre over for vores behov.  Det har været en positiv

oplevelse at sidde med ved bordet," siger Bjørn Larsen, logistikchef i Arla Foods, som dagligt fylder Indre Bys butikker med mælk, frugt, brød og grønt.

Ifølge parkeringsafdelingen ændrede hver femte transportør kørselsmønster for at opfylde 60 procent-kravet.  Det gjorde Arla Foods også.

"Men det skyldtes mest ændringer inden for vores egen virksomhed.  Jeg havde problemer med at leve op til de 60 procent.  Men så blev MD Foods, som vi hed dengang, slået sammen med Kløver.  Og så kunne vi fylde varer på både i vores terminal i Ishøj og i

Kløver-terminalen i Glostrup.  Men mønstret kan bruges andre steder," siger Bjørn Larsen.

  Grøn profil   En andet væsentligt incitament for transport-firmaerne er den grønne streamer, som de tilmeldte biler vil få klæbet i forruden eller på kofangeren.

"Vi har et klart ønske om at fremtræde positivt, når det gælder miljøet.

Og det her handler jo ikke kun om forurening, men også det visuelle indtryk," fastslår Ebbe Andersen, sektionsleder i Post Danmark.

Der synes også at være politisk støtte til forslaget.

Socialdemokraten Johannes Nymark, medlem af bygge- og teknikudvalget, understreger, at han endnu ikke har set udkastet.  Men han går ind for det i store træk.

"Der er ingen tvivl om, at der er meget at hente, hvis det kan gennemføres.  Det kan ikke undgå at forbedre trafikforholdene.

Transportørerne kan nemmere komme frem, og kunderne kan bedre komme ind i butikkerne.  Jeg har hørt om butikker nede ved Knabbrostræde, der er lukket på grund af trafikkaos," siger Johannes Nymark.   Desperate bilister og cyklister tog i går fortovet i brug på vej hjem fra arbejde i Indre By. Det var en bilkø, som strakte sig over flere gader i Indre By, der fik dem til at skride til så drastiske handlinger. 

Trafikproppen er et resultat af et vejarbejde på Christians Brygge, hvor Vej &amp; Park har været for dårlig til at skilte om vejarbejdet og på den måde lede trafikanter ad alternative veje. 

»Det er et mareridt. Det har  taget mig næsten en time at komme fra Den Sorte Diamant til Tøjhusgade. Og skilte, som advarer om det her kaos, eller trafikregulering er der ingen af,« siger pendler Inge Christensen fra førersædet i sin hvide Opel Astra, mens hun sidder fast i køen ved Frederiksholms Kanal. 

Københavns Kommune er ved at udskifte kloakledninger på Christians Brygge og har derfor frem til den 1. maj lukket totalt for udadgående trafik på Christians Brygge-strækningen mellem Vester Voldgade og Frederiksholms Kanal. Kun tre mindre skilte umiddelbart før afspærringen advarer om vejarbejdet og omdirigerer trafikken op langs ministerierne ad Frederiksholms Kanal og Ny Kongensgade. Men også her er trafikken nærmest gået i stå på grund af vejarbejdet. 



  Stor forvirring

  

På Københavns Radio har telefonerne hos trafikservice derfor også kimet uafbrudt. Trafikbestyrer Jette Beckmann har ikke bestilt andet end at advare lytterne om, at de skal undgå at komme i nærheden af Christians Brygge og Den Sorte Diamant. 

»Jeg har talt med folk, som ikke er kommet mere end 150 meter i løbet af tre kvarter. Og nogle er blevet så desperate, at de er kørt op på fortovet for at slippe ud af køen og kørt i to spor på steder, hvor der kun er et spor,« siger hun. 

Ifølge Jette Beckmann burde skiltningen med advarsler om vejarbejdet allerede begynde ved Knippelsbro i den ene ende og Kgs. Nytorv i den anden, hvis folk skal have en reel mulighed for at vælge en anden vej. 



  Ikke første gang

  

Medlem af kommunens bygge- og teknikudvalg Karin Storgaard (DF) undrer sig over problemet.

»Vi har jo en skiltepolitik, som kræver, at der sættes forsvarlig skiltning op i forbindelse med vejarbejde, og jeg vil da opfordre Vej &amp; Park til at sørge for at rette op på det snarest,« siger hun.

Den mangelfulde skiltning kommer dog ikke bag på hendes kollega i udvalget Mikkel Warming (EL):

»Hvis det så bare var første gang, men det er det jo ikke. Det er frygteligt irriterende for trafikanterne, og Vej &amp; Park burde have lært af erfaringerne, at de skal advare trafikanterne i god tid og informere om anderledes ruter, som folk kan komme frem ad,« siger han.

Hos Vej &amp; Park erkender man nu, at skiltningen er for dårlig, og har derfor taget kontakt til Københavns Politi og entreprenøren NCC for at få dem til at undersøge, hvordan vejarbejdet kan skiltes bedre.

 anna.thejsen@jp.dk 

Vi har jo en skiltepolitik, som kræver, at der sættes forsvarlig skiltning op i forbindelse med vejarbejde, og jeg vil da opfordre Vej &amp; Park til at sørge for at rette op på det snarest. 

Karin Storgaard (DF), medlem af 

kommunens bygge- og teknikudvalg

   - Jeg oplever et stigende natteliv.    NATTELIV: Med et stort rabalder slår københavnske politikere lige nu på tromme for en ny restaurations-og nattelivsplan.  En opgørelse fra Københavns Politi peger på, at problemet i hovedstaden primært eksisterer i Indre By og på Vesterbro.  Ifølge næstformand i Vesterbro Lokaludvalg Thomas Egholm (EL), er det dog en helt anden type udfordringer, der findes på Vesterbro.  »Det er typisk et mere voksent publikum, der går i byen på Vesterbro. Derfor ser vi slet heller ikke den samme problematik med et støjende natteliv på Vesterbro, som de gør i Indre By,« siger han.  Dog peger han på, at lokaludvalget var glade for at være med til møde på rådhuset i sidste uge og påvirke politiken.  Ingen ny Jomfu Ane Gade Han mener, at udviklingen går nogle steder i retning af, at Vesterbro bliver en mere og mere en del af Indre By.  »Derfor skal vi selvfølgelig være opmærksomme på, at det ikke tager en uheldig udvikling.  Vi har ikke lyst til at Enghave Plads bliver en ny Jomfru Ane Gade. Så vi er meget opmærksomme på, om vi begynder at se mange nye diskoteker og værtshuse herude,« siger han og nævner, at den nye uddannelse i skelbæksgade og de 10.000 studerende på Carlsberg godt kan komme til at skubbe i den retning.  Kødbyen går også fri Heller ikke i Kødbyen, er det lokaludvalgets oplevelse, at der er problemer med nattelivet.  Her er der, ligesom ved Enghave Plads, ganske få problemer, der kræver at politiet hjælper med at løse dem.  »Når man ser på det kort, de præsenterede for os, er det tydeligt, at det først og fremmest drejer sig om indre Vesterbro.  Det vil sige, det er hovedbanen, Scala og arealet derinde omkring.  Der er i virkeligheden ikke mange politiudrykninger omkring Kødbyen og det område,« siger han.    Træd varsomt frem   Der går ikke mange år, før metroen flytter fra Enghave Plads.  Men allerede nu er lokaludvalget på vagt, så det ikke nødvendigvis bliver værtshusene og diskotekerne, der skal tage over efter metrobyggeriet.  »Jeg synes ikke, det er den vej, det skal gå på Enghave Plads, og det er vi opmærksomme på. Det var et af de tydelige ønsker, vi havde til den nye nattelivspolitik,« siger han.  Vi har ikke lyst til, at Enghave Plads bliver en ny Jomfru Ane Gade, så vi er meget opmærksomme.  THOMAS EGHOLM (EL), næstformand i Vesterbro Lokaludvalg.    København står op   At sidde i morgensolen uden for på Bistro Royal på Kongens Nytorv og se København stå op - københavnere cykle på arbejde, butikker og caféer åbne op - er noget nær en religiøs oplevelse for mig. Kongens Nytorv er for mig det sted i byen, som er aller mest København. D'Angleterre, Det Kongelige Teater, Magasin. Kongens Nytorv kan bare noget. Når jeg sidder her, får jeg fornemmelsen af at være i en storby på samme niveau som New York og London.  Hvad: Morgenmad på Bistro Royal Hvor: Kongens Nytorv 26, 1050 København Kongens Nytorv.    At se byen bagfra   Jeg har drevet forretning i Indre By gennem de sidste 11 år, så jeg har efterhånden fundet alle genvejene, som jeg zigzagger igennem, når jeg går imellem mine restauranter.  Jeg går ad de skæve gader, hvor man kan få lov at se København bagfra. Det er dét, som sker bag byens facader, der er spændende. Når man lige pludselig f. eks.  ser Marmorkirken fra en vinkel, som alle andre ikke ser den fra. Jeg leder altid efter oaser af originalitet, og de kan altså findes på små sidegader og bagveje i Frederiksstaden.  Hvad og hvor: Gåture af de små sidegader og " bagveje" i Indre By.    Frokost i børnehøjde   Til frokost på en perfekt sommerdag, skal jeg have noget let og friskt. Og det kan jeg få hos Tonkin, som har de bedste vietnamesiske sandwiches -bahn mis - og sprøde og smagfulde salater. Hos Tonkin sidder man på plastikmøbler i børnehøjde, der mest af alt minder om for små havemøbler i klare farver. Men at spise her transporterer mig et kort øjeblik tilbage til et gademarked Vietnam, hvor stole og borde er så små, så flere kan sidde der.  Hvad: District Tonkin Hvor: Dronningens Tværgade 12 1302 København K Marmorkirken (kommende station på Cityringen).    En tur på kanalen   Lige ovre på den anden side af vandet holder min gamle, amerikanske speedbåd, som er en trofast ingrediens i opskriften på gode sommerdage. At tøffe rundt på vandet giver en fornemmelse af natur, som er svær at forklare og sjælden at finde midt inde i centrum af København. Efterhånden er der også så mange gode muligheder for at komme på en sejltur, så lej eller lån en båd og kom ud og brug lidt tid på vandet.  Hvad: Sejltur i kanalerne Gammel Strand (kommende station på Cityringen).    Familiemiddag på græs   Efter et smut forbi Bazaar og en herlighedskurv med mellemøstlige retter rigere, ville jeg fylde min familie i ladcyklen og sætte kursen mod Kongens Have. Her kan vi nyde at være unge med de unge igen og sidde på et tæppe og se børnene løbe rundt på græsset og lege, til de falder omkuld af træthed og kan sove i cyklen på vej hjem igen.  Hvad: Picnic Hvor: Kongens Have Nørreport restaurantbazaar.dk.    Et glas med udsigt   Som prikken over i'et på en perfekt dag, skulle jeg sidde og nyde et glas vin sammen med min kone. Det skal helst være en rigtig god Bourgogne, drukket af billige glas, jeg ikke ville blive ked af at smadre i cykelkurven på vej hjem. Det gode ved Indre By er, at du ikke altid skal på restaurant eller bar for at have et godt sted at nyde et glas vin. Sæt dig nede omkring Toldboden eller i Churchill parken, og nyd udsigten til vandet.  Hvad: Vin Hvor: Ved vandet Marmorkirken (kommende station på Cityringen).  Hvem: Anders Aagaard.  Hvad: Restauratøren bag Madklubben åbnede sin første restaurant i Indre By i 2007 og har siden slået dørene op for 17 restauranter. Spiste du kun på Anders' restauranter resten af dine dage, ville du stadig kunne rejse verden rundt i smage.  madklubben.dk.  HELSINGØR: Hvor ville du helst bo, hvis du skulle flytte til et andet område i Helsingør Kommune? Der er gode chancer for, at svaret vil være, at du så helst vil bo i Helsingørs indre by! En ny undersøgelse viser, at de lokale borgeres flytte-ønsker primært går på at få adresse i bykernen i Helsingør. Men Espergærde, Snekkersten og Ålsgårde kan også være med i konkurrencen.  Det er medlemmerne af Helsingør Kommunes borgerpanel med knapt 1.700 deltagere, som er blevet spurgt om, hvor de kunne tænke sig at flytte hen, hvis de skulle flytte ikke bare bopæl, men også lokalområde.  Godt 1.100 af paneldeltagere har besvaret spørgsmål, og resultatet er ret klart.  Hele 18,9 procent har svaret, at hvis de absolut skal rykke teltpælene op, så vil de flytte til Helsingør. Men det er vel at mærke ikke i udkanten af Helsingør, at flyttebilen skal læsse møblerne af. Nej, flyttebilen skal køre til et eller andet sted i Helsingørs centrum -Stengade, Axeltorv, Strandgade og så videre er adresser, som næsten en femtedel af beboerne i kommunen gerne have stående på visitkortet.  Hvis man ikke vil flytte til Helsingørs indre bydel, er det sandsynligt, at det enten er Espergærde eller Snekkersten, der står højst på flytteønskelisten.    Espergærde er nummer to   Undersøgelsen viser, at 13,1 procent af deltagerne i borgerpanelet helst rykker til Espergærde, hvis der skal rykkes. Så man er tæt på vandet, tæt på skov og tæt på Kystbanen og motorvejen! Præcis de samme kendetegn gør sig gældende for trediepladsen på ønskelisten.  Det er nemlig byen, der ligger imellem Helsingør og Espergærde -Snekkersten.  Også i Snekkerstens tilfælde må man formode, at det er Øresund, de grønne områder og de gode transportmuligheder, som spiller ind for borgerpanelets deltagere i spørgeundersøgelsen.  For at komme til den prioriterede flyttelistes plads nummer fire og fem skal man til nordkysten. Det er nemlig Hellebæk-Ålsgårde og Hornbæk inklusiv Saunte.  Hvis de skulle flytte til et andet område i kommunen, ville 9,4 procent af borgerpanelet helst flytte til Hellebæk- Ålsgårde. Den hyggelige by har en pæn afstand ned til forfølgerne i popularitet.  Kun 6,9 procent af deltagerne i undersøgelsen ønsker således at flytte til Hornbæk, hvis de skal flytte fra deres nuværende område i kommunen.    0,7 procent til Kvistgård   Hornbæks tal er kun en lidt højere end procentdelen af deltagerne, der ville flytte til Helsingørs nordlige bydel - nemlig 6,5 procent mens 4,3 procent af svarerne ville flytte til Helsingørs sydlige bydel.  2 ,8 procent ville i stedet rykke til Nygård eller Gurre.  1,4 procent ville vælge Tikøb og Langesø. Og endelig ville 0,7 procent flytte til Kvistgård, hvis de absolut skulle flytte fra deres nuværende adresse.  Det hører med til regnestykket, at hele 16,3 procent af deltagerne i spørgeundersøgelsen har svaret » ved ikke « på spørgsmålet om, hvor ville du helst bo, hvis du skulle flytte til et andet område i Helsingør Kommune? Og 8,1 procent har svaret, at deres favorit-sted at flytte hen inden for kommunegrænsen ikke fremgik af listen.  Espergærde er nummer to.   kerne byder cafeen Sonny på kosmopolitisk stemning, masser af velsmag og kvik servering.    FESTIVAL: For 34. gang er der Copenhagen Jazz Festival, hvor Indre By vil lægge postnummer til halvdelen af festivalens imponerende mange aktiviteter.  115 spillesteder fordelt ud over byen har meldt sig klar til festivalen, og tilsammen kan disse spillesteder mønstre mere end 1.100 koncerter.    Centrum for jazzen   Indre Bys mange arrangementer spænder bredt. Her kan du både komme til Jazz for Kids i Østre Anlæg ved Statens Museum for Kunst, og i Hofteatret på Christiansborg Slots Ridebane vil der være koncerter med førende navne fra den eksperimenterende danske jazzscene i nye konstellationer med internationale kultstjerner.  Sidst, men ikke mindst, kan du komme til polsk jazz i Huset KBH, og på Den Sorte Diamants gamle læsesal vil der være livejazz i læselampernes grønne skær.  Klasse på Det Kongelige Under det nye festivaltema ' Concert Hall Events' vil Det Kongelige Teaters Gamle Scene på Kongens Nytorv lørdag 7.  juli kl. 20 præsentere verdensklassejazz med den amerikanske pianist Brad Mehldau, der med sin trio med Larry Grenadier på bas og Jeff Ballard på trommer har sat nye standarder for, hvad der kan udtrykkes i dette klassiske jazzformat.  Derudover kan du også opleve Miles Smiles, Wayne Shorter Quartet, Choir of Young Believers og The John Scofield Hollowbody på Gamle Scene i løbet af jazzfestivalen.    Moderne Jazzhouse   I det genåbnede Jazzhouse, Niels Hemmingsens Gade 10, vil Copenhagen Jazz Festival tage pulsen på moderne med jazz, og dette sker med temaet ' 21st Century Jazz'. I et stærkt program er det værd at nævne det overraskende samarbejde mellem den svenske sangfugl Neneh Cherry og den svensk/ norske avantgardistiske jazztrio The Thing tirsdag 10. juli kl. 21. Neneh Cherry er først og fremmest kendt for sine pophits fra 90' erne som ' 7 Seconds' og ' Buffallo Stance'.    Brazil i Pressen   Pressen, Politikens Hus på Rådhuspladsen havde sidste år Afrika som verdensmusiktema, men i år er fokus rykket et kontinent vestpå og taget navneforandring til ' The Sound of Brazil'. På programmet er blandt andre Milton Nascimento.  6. + 7. juli kl. 20.30 blander han traditionel brasiliansk og afrikansk folkemusik med europæisk kompositionsmusik og brasilliansk bossa nova. Derudover kan du to aftener, 13. + 14. juli kl. 20.30, opleve hyggelig aftener med pianisten Eliane Elias.  COPENHAGEN JAZZ FESTIVAL.  . . -. . . juli. www.jazz.dk.  Munkebjerg: At se et stort tilsalg-banner fra Home hænge på en husfacade er ikke så sjældent i disse tider.  At se det hænge på et missionshus er til gengæld ikke hverdagskost.  Men nu er missionshuset " Tabor" sat til salg.  Prisen for huset, der ligger på hjørnet af Reventlowsvej og Munkebjergvej, er sat til 2.585.000 kroner, og de første interessenter har kigget forbi, uden det dog er blevet til nogen aftaler om køb endnu.  " Tabor" er domineret af en stor mødesal og har et etageareal på 261 kvadratmeter, inklusiv en portnerbolig på første sal.  Og næsten som et apropos til forårets debat om de tomme kirker, har " Tabor" en fortid som kirke.  Indre Mission opførte huset i 1933, og i årene 1940-61 fungerede det som almindelig folkekirke, indtil Munkebjerg Kirke blev indviet.  Det er dog ikke mangel på kunder i butikken, der får Indre Mission til at sætte " Tabor" til salg. Det fortæller missionær Niels Henrik Hovaldt og formanden for Indre Mission i Odense, Arne Christensen.    " Bethania udvides"   For sideløbende med salget af " Tabor" er der store planer for byens første og ældste missionshus, " Bethania" i Ryttergade.  Huset fra 1883 skal renoveres.  Og så skal der ikke mindst opføres en treetages tilbygning på 550 kvadratmeter.  Et byggeprojekt til en pris af cirka 15 millioner kr., der formentlig går i gang efter nytår.  -Vi sælger for 2,5 millioner kr. og bygger for 15, siger missionær Niels Henrik Hovaldt.  Forklaringen på, at Indre Mission i Odense vælger den model, ligger i, at der er behov for et mere fleksibelt hus, med flere og mindre lokaler til de mange forskellige aktiviteter.  Og det passer " Tabor" med dets ene store sal ikke særlig godt til.    Lang proces   Indre Mission har været gennem en lang proces, inden planerne faldt på plads.  Det var helt tilbage i 2005, de første forberedelser blev gjort.  For det første skulle de to missionshuse, der i praksis har fungeret som to selvstændige foreninger, samles under én hat. Med alt hvad det kræver af ekstraordinære generalforsamlinger.  Dernæst skulle det overvejes, om der skulle bygges helt nyt i forstæderne, hvor det er billigere, eller om man skulle blive i centrum med mulighed for at være mere synlig og udadrettet.  -Et af vore ældre medlemmer spurgte: skal vi være klubhus, eller skal vi være missionshus, fortæller Niels Henrik Hovaldt.  Valget faldt på det sidste, og derfor bygger Indre Mission til inde på stenbroen, hvor der er planer om, at der skal være plads til en form for café i stueplan i nybyggeriet.  Det kunne for eksempel være en lektiecafé eller noget andet, der kan trække folk til.  -Vi har verdens bedste budskab, og så skal vi også have rammerne til det, lyder det fra Arne Christensen og Niels Henrik Hovaldt.  [ Et af vore ældre medlemmer spurgte: skal vi være klubhus, eller skal vi være missionshus.  Niels Henrik Hovaldt, missionær.    Fem missionshuse blev til ét   Når " Tabor" bliver solgt, og " Bethania" bygges om, vil der kun være ét missionshus tilbage i Odense. Engang var der fem.  Det første var " Bethania" i Ryttergade.  Det blev indviet i 1883.  " Elim" i Thorsgade blev indviet i 1890. Det blev revet ned i 1972 for at give plads til Føtex' parkeringsplads.  " Sykar" på Stenløsevej 114 blev indviet i 1906 og solgt i 2005 som et led i planerne om sammenlægning af byens missionshuse. " Ebenezer" på Skippervænget 8 i Skibhusene blev indviet i 1916 og dækkede det daværende Skt.  Hans Landsogn. Huset blev solgt til privatbolig i 1954 og findes stadig som sådan.  " Tabor", der nu er blevet sat til salg, blev opført i 1933 på adressen Reventlowsvej 3. Dengang var det i udkanten af byen.  Alle missionshusene havde og har navne, der er hentet fra biblen.  Det er besluttet, at " Bethania", når ombygningen er færdig, skal have et nyt navn.    Børnehaven bliver   Missionshuset " Bethania" i Ryttergade rummer en børnehave.  Den var oprindelig tilknyttet Indre Mission, men er nu en almindelig kommunal institution, der lejer sig ind hos Indre Mission. Planerne om ombygning og renovering af " Bethania" får ikke konsekvenser for børnehaven, der også hedder Bethania. Så når missionshuset genopstår i ny form, vil der stadig være kommunal daginstitution.  HVERDAGSGLIMT: Nyhavn badet i solskin, udsigten fra Rundetaarn og selfies ved H. C. Andersen-statuen.  København fylder godt i familiers fotoalbum, men når Indre By Lokaludvalg nu opfordrer til at fotografere byens liv, er det ikke postkort-motiver, man er på jagt efter.  Nej, lokaludvalget vil have billeder af hverdagslivet i Indre By. Det sker i en fotokonkurrence, hvor Indre Bys borgere opfordres til at bidrage med deres bedste skud.  » Du skal med dit billede udtrykke, hvad der kendetegner Indre By. Derudover kan dit billede fokusere på det daglige liv, som udspiller sig blandt beboerne i Indre By og vise elementer, man normalt ikke ser i Indre By, « hedder det i oplægget til lokaludvalgets fotokonkurrence.    Billeder på Byens Hegn   Vælger man at sende et eller flere billeder ind, kan man være så heldig at blive repræsenteret på en stor gadeudstilling, nærmere betegnet på ' Byens Hegn' - hegnet, der omkranser metrbyggeriet. Her vil man fra september og omkring et halvt år frem kunne se de bedste billeder fra konkurrencen i en stor fotoinstallation.  Billederne vil løbende blive lagt ind på lokaludvalgets hjemmeside, ligesom om også kan tjekke de indkomne hverdagsskud på facebook. Her kan man også like billederne. Antallet af likes er med til at afgøre konkurrencedelen.  De tre bedste billeder afsløres ved ferniseringen af udstillingen til efteråret og hædres med gavekort på henholdsvis 1.500, 1.000 og 500 kroner.    Fakta     SÅDAN DELTAGER DU   Du skal bo i Indre By Lokaludvalgs område for at deltage i konkurrencen -derfor skal du notere navn og adresse.  Billedet skal være i en så høj kvalitet som muligt.  Billedet kan være både i farve eller sort/ hvid.  Send dit billede til indrebylokaludvalg@okf. kk. dk til og med søndag juni.  Kilde: indrebylokaludvalg. kk. dk.  INDRE FITNESS Her i begyndelsen af det nye år vrimler det med gode råd til, hvordan man i en fart taber fem kilo.  Hvordan man kommer i bedre form på tre uger, og hvordan man laver sund, billig og miljørigtig mad på tyve minutter.  Søs Oppermann Reinhardt, Virum, mener, at det er helt fint, at folk er opmærksomme på deres ydre form, og at de sørger for at holde sig sunde.  Men ifølge hende skal man ikke i sin jagt på at være sund og i god form glemme at træne sit indre. Sin indre fitness.  " Mit budskab er, at for at være i balance som hele mennesker, skal man træne både sin ydre og indre fitness.  I jagten på den ydre fitness og det perfekte liv glemmer mange den indre fitness, og det kan let føre til udbrændthed og stress," siger hun.  Noget Søs Oppermann Reinhardt har oplevet på sin egen krop. Hun har arbejdet som en gal, levet livet i overhalingsbanen med dyre vaner og ditto bekendtskaber, passet børn og gjort, hvad hun kunne for at tilfredsstille omgivelsernes ønsker og behov. Og for at leve op til de standarder hun satte for sig selv.  " Men jeg magtede det ikke.  Livet gik i ring. Jeg følte mig udmattet, trist og uden kærlighed.  Mit absolutte lavpunkt nåede jeg, da jeg på en gåtur ved Frederiksdal brækkede benet og var bundet i seks uger til sengen. Jeg var helt nedkørt, men det blev samtidig mit vendepunkt," siger hun.  Hvem er jeg? Søs' tanker om at leve med nærvær og kærlighed til sig selv og sine nærmeste beskrev hun detaljeret og levende i bogen ' Ny Kærlighed', der udkom for to år siden. Og her fortæller hun om sin egen rejse fra et liv med underskud til et liv, hvor hun kan se sig selv i spejlet og sige, at hun har fundet kærligheden til sig selv og dermed kærligheden til livet.  " Endelig stoppede jeg op og tænkte efter, hvem jeg var, og hvor jeg ville hen med mit liv," siger hun.  I begyndelsen af januar udkom hun med bogen ' INDRE FITNESS -find din ro på 21 dage'.  Bogen er udgivet på FADL's forlag.  " Jeg fik så mange tilkendegivelser fra folk, der uopfordret skrev til mig, at de havde oplevet, hvordan de via min første bog havde ændret dybe eksistentielle ting i deres liv og fået en ny livskraft. Det gav mig lyst til at skriv endnu en bog," siger hun.    Vilje er vigtigst   I bogen øser Søs ud af sine egne erfaringer. Og hun er ikke bange for at bruge sig selv som eksempel. Ofte ender et afsnit med : " når det virker for mig, kan det også virke for dig." Essensen i at træne sin indre fitness er de tre grundbegreber stille morgen, ophold i hverdagen og ophold i naturen. Og så foreslår hun, at man laver en livsbog, hvor man skriver sine tanker og mål ned.  " Der er intet af det, jeg foreslår og beskriver i bogen, der er anstrengende eller koster noget. Det kræver ikke udstyr.  Men det kræver disciplin og vilje at ville ændre dårlige vaner. Man skal tænke i, hvad man kan eliminere, reducere, optimere eller skabe i forhold til sig selv og sine vaner," siger hun.  Til gengæld er der meget godt at hente, hvis man gør det.  " Efter at jeg blev opmærksom på at ændre mine vaner, er der sket mange fantastiske ting i mit liv. Jeg har mødt mit livs kærlighed, og jeg har fået kærlighed til mig selv og til livet.  Jeg har fundet ind til, hvad der er vigtigt for mig, og er blevet bedre til at prioritere og sige til og fra. At arbejde bevidst med min indre fitness har desuden givet mig øget seksuel bevidsthed, mere styre og en harmoni i min tilværelse, jeg ikke tidligere har haft. Og det er de erfaringer, jeg gerne vil give videre," siger hun.  " Når det virker for mig, kan det også virke for dig." Søs Oppermann Reinhardt.    FAKTA     REJS MED SØS   Søs arrangerer eksklusive INDRE FITNESS rejser til Umbrien i Italien med kun få deltagere. Turene er af fem dages varighed og finder de næste gange sted med afrejse den 28. marts, den 9. maj og den 6. juni.  Se mere på www.innersmiling.  dk.    FAKTA     GODE RÅD   Stille morgen: Tænd levende lys.Sluk for alt digitalt udstyr.  Lyt til nærende musik. Sørg for ikke at stresse før du skal du af døren.  Ophold i hverdagen: Lav en hyggekrog hjemme, hvor du kan slappe af/ meditere, fx når du kommer hjem fra arbejde.  Ophold i naturen: Gå den samme tur gerne hver dag og mærk naturens forandringer.  Åbn dine sanser og sug naturen ind. Gå i stilhed/ tavshed.  Tag mobilen med i tilfælde af, at du får brug for den, men hold den slukket.  Smadrede ølflasker, pøle af tis og lyden af tung bas. Indre By i København er plaget af gener fra nattelivet.  Det viser en ny analyse, som Kultur-og Fritidsforvaltningen har udarbejdet. Derfor vil Bevillingsnævnet i Københavns Kommune nu sætte ind mod de sene gener for beboerne i Indre By ved at stoppe for 05-tilladelser i flere gader i området.  Hvis det bliver godtaget, vil det betyde, at det fremover bliver sværere for nye barer og restauranter at søge om tilladelser til at have åbent mellem klokken 24 og klokken 5.  Formand for Bevillingsnævnet, Carl Christian Ebbesen (DF), glæder sig over muligheden som, han mener, kan være med til at dæmme op for de stigende gener fra nattelivet.  » Støjen og generne fra nattelivet er blevet forværret. Man har for længst overskredet grænsen for, hvad særligt beboerne med rimelighed kan og skal leve med af støj, gadeuorden og affald i gaderne, « siger han og slår fast, at varslet ikke omfatter eksisterende steder.  Hos brancheforeningen for restauranter og barer, Horesta, er de mere skeptiske.  » Vi har den bekymring, at det ikke kommer til at løse problemet.  Hvis man forestiller sig at smide gæster ud klokken 12, når tilladelsen ophører, så går de bare et andet sted hen i Indre By og fester, « siger politisk konsulent hos Horesta Christian Vitting Gregersen.  Han mener, at bylivet spredes ud til andre dele af byen, hvis man vil problemet til livs.  Borgerrepræsentationen forventes at vedtage en ny nattelivs-og restaurationsplan i efteråret 2017. AMALIE ABILDGAARD.  KØBENHAVN   De Bilfri Dage pakkede i går Københavns indre by 

ind i en efterårsdyne af stilhed. Lydtæppet af dyttende biler var afløst af 

knirkende cykelhjul og ‘swush’ fra fejekoste i Nørre-gades baggårde. For en 

gangs skyld var der masser af plads til cyklisterne på de ellers så 

trafikerede gader, hvor glade københavnere også benyttede lejligheden til at 

gå tur med ungerne på kørebanen.

   Prøver at snyde   

Ved de seks bilsluser var der dagen igennem travlhed. 24 

medarbejdere og to ledere fra Parkering København sørger i de tre Bilfri 

Dage sammen med politiet for, at ingen biler uden tilladelse kan passere ind 

i middelalderbyen. Det foregik ikke helt uden gnidninger i går.  

»Der er nogle bilister, der prøver snyde. Så lader de være med at blinke af 

og drejer pludselig ind, så vi ikke kan nå dem«, fortæller Susanne Kargaard 

fra Parkering København, mens hun skiftes med sin kollega til at kontrollere 

biler ved Landemærket i det indre København.

   Fortravlet bilist   

I det samme passerer en fortravlet bilist, der har måttet 

efterlade sin bil langt fra centrum.  

»Det her er dybt irriterende, når man som jeg har betalt for at kunne holde 

i et parkeringshus. Jeg ved ikke, hvad de siger til det i brokvartererne, 

for så holder vi jo der i stedet. Det skubber bare trafikken ud«, raser 

bilisten Aase.  

»Vi kan godt se problemet, men det er kun tre dage. Hvad gør hun så, hvis 

ordningen på et tidspunkt bliver permanent? Der er altså for mange biler i 

byen, så noget skal ske«, mener Susanne Kargaard og kigger efter hende.

   Kan give bøder   

I Miljøtrafikugens sekretariat har man ugen igennem fået 

flere henvendelser fra bekymrede bilister.  

»Der vil altid være nogle, der er sure og synes, at alle er imod dem. Vi har 

en tilladelse fra politiet i hånden, så vi kan udstede bøder, hvis 

bilisterne ikke overholder afspærringen. Men de fleste accepterer det nu og 

tager afspærringen med et smil«, siger informationsmedarbejder Søren Bom fra 

Miljøtrafikugens sekretariat.

   Et stift smil   

Hos visse politikere på Københavns Rådhus er smilet dog en 

smule stift.  

»Bilfri Dage er noget ondsindet noget. Det lyver om, hvor meget puls der 

kommer i byen ved at spærre af, og det må være enormt irriterende for 

almindelige mennesker«, siger overborgmesterkandidat Søren Pind (V) og 

tilføjer så:  

»Men jeg har chauffør til at køre mig rundt, så egentlig kan jeg være 

ligeglad«.   phk@urbanavis.dk   POESI: » Indre by jeg fucking tager dig på dit ydre. « Sådan indledes vinderdigtet i Indre By Lokaludvalgs poesikonkurrence.  Digtet blev kåret som det bedste af 48 digte ved et arrangement i Poesiens Hus sidste onsdag.  Her kunne dommerne, de to poesi-personligheder Lone Hørslev og Lars Bukdahl konstatere, at konkurrencen havde været hård.  » Vi ville gerne se et personligt engagement i byen, og mærke at byen var set med egne poetiske øjne på stilke, « sagde Lars Bukdahl om dommernes kriterier for at udvælge det bedste digt.  Det er skrevet af Tina Mikkelsen, der trods sin bopæl på det ydre Østerbro har et nært forhold til Indre By.  » Efterhånden som jeg arbejdede med digtet, kom jeg frem til, at det udviklede sig til at blive min flirt med byen, « siger Tina Mikkelsen.  » Fornemmelsen, jeg har i Indre By, er, at det meget fine og stemningsfulde møder det mere rå, « siger vinderdigteren, der fortæller, at det ikke er første gang, hun beskæftiger sig med at digte.  Haiku eller kortprosa ' Giv os Indre By på digt', lød opfordringen i oplægget til konkurrencen. Du vælger selv formen: haiku, kortprosa eller helt frit.  Indre by Lokaludvalg har lavet konkurrencen som en del af den visionsplan for bydelen, der er i gang i øjeblikket.  ' En kontrast til en fuldmægtigs skriftsprog', som Hans-Henrik T. Ohlsen udtrykte det i sin velkomsttale.  Han er medlem af lokaludvalget og initiativtager til konkurrencen.  Og efter den mere officielle del af aftenens program med kåring af vinderne og udeling af bogpræmier, var rummet overgivet til de to dommere, der læste op af egne digte i de hyggeloge lokaler med brede bjælker i loftet og pastelfarvede møbler på gulvet.  Lars Bukdahl havde fundet bydigte frem fra sine år på Frederiksberg, og Lone Hørslev beskrev i sin lyrik bystemningen i New York.  Og netop som Hørslev læste om sirener, kørte en ambulance afsted ude i Gothersgade som en perfekt timet lydkulisse.  » Og skal vi så ikke slutte med at udbringe en skål for poesien... og byen... men i den rækkefølge, « sluttede Lars Bukdahl.  Problemerne med støj, forurening og trafikpropper i Københavns Indre By er blevet så store, at 60 pct. af borgerne ønsker, at de få bilfrie dage under Miljøtrafikugen skal gælde hele året. Det viser en ny spørgeskemaundersøgelse, som Institut for Konjunktur-Analyse har lavet blandt 800 københavnere fordelt over alle 15 bydele.  Helt konkret ønsker 6 ud af 10 borgere, at en del af Indre By, ligesom under de bilfrie dage den 22.-24. september i år, bliver lukket af for privatbiler, taxaer og turistbusser. Kun de lokale beboere må køre i området, mens vareindlevering og adgang for håndværkere er tilladt frem til kl. 11. Desuden fortæller 84 pct. af de adspurgte, at de generelt ønsker færre biler i Indre By.   »Flertallet i undersøgelsen er glade for at færdes i Indre By uden biler, fordi det giver ro, en renere luft og en større frihed til at bevæge sig rundt i lokalmiljøet. De mener kort sagt, at byen virker mere tiltrækkende uden biler,« siger Charlotte Rassing, adm. direktør og projektleder i Institut for Konjunktur-Analyse.  De fleste tilhængere af en bilfri Indre By findes blandt cyklister og fodgængere, men også 49 pct. af bilis-terne er med på ideen.   Den nuværende miljøborgmester, Winnie Berndtson (løsgænger), har længe talt for en bilfri Indre By, da hun var medlem af Socialdemokratiet. I en periode var der sågar et politisk flertal bag ideen.

    Ritt B. sagde nej    Men flertallet smuldrede i september, da Ritt Bjerregaard (S) og politisk ordfører Jakob Hougaard (S) gjorde det klart, at Socialdemokratiet alligevel ikke støtter den model.   »Jeg tror ikke på, at man blot kan lukke den Indre By af for biler. Men vi kan løse mange af problemerne ved at arbejde for at indføre flere parkeringspladser, mere kollektiv trafik, sivegader og kørselsafgifter,« siger Jakob Hougaard.   Klaus Bondam (R), som fra 1. januar bliver teknik- og miljøborgmester med politisk ansvar for trafikområdet, ønsker ikke at lægge sig fast på, om en permanent bilfri Indre By skal være løsningen på de trafikale problemer.   »Jeg vil gøre mit til at begrænse biltrafikken både i Indre By og resten af København. Det væsentlige er, at vi får lavet en sammenhængende trafikplan for København, så man ikke skubber problemerne i en bydel videre til en anden. Samtidig vil vi lægge maksimalt pres på Folketinget, så vi kan få indført kørselsafgifter i hovedstaden,« siger Klaus Bondam.   Enhedslisten er klar til at bakke op om en permanent bilfri Indre By:   »Men man kunne også forestille sig en sivegademodel med lavere hastigheder. Det afgørende er, at vi finder en løsning ved at gå i dialog med de lokale beboere,« siger Mikkel Warming (EL), ordfører på området.   Politikerne skal torsdag diskutere spørgeskemaundersøgelsen og fremtiden for de bilfrie dage på et møde i Københavns Borgerrepræsentation.      EVENTS: Simon Strange (S), medlem af Borgerrepræsentationen, roste i sidste uge Borgerrepræsentationens beslutning om at afsætte penge til events i næste års kommunebudget, så vi kan få en by, » der lever døgnet rundt og året rundt «.  I den forbindelse vil jeg bede politikerne i Borgerrepræsentationen om at overveje følgende:  Skal Indre By nødvendigvis være centrum for oplevelser og arrangementer i byen, eller kan man sprede events ud til andre bydele? Indre By husede sidste år 1.134 udendørs arrangementer. Nummer to på listen var Østerbro med 352 arrangementer.   Indre By er en turistattraktion i sig selv. Turisterne kommer for at opleve det autentiske København og hverdagslivet, som udspiller sig her. Det er vigtigt, at turisterne har mulighed for at opleve Indre By, som andet end en kulisse for fester og events.   Mangfoldighed i events er vigtig: Kan man fremme events, som henvender sig til andre alders-eller interessegrupper, end de sædvanlige sports-og musikarrangementer? For eksempel flere lokalt forankrede events, klassisk musik-festivaler, teater-optrædener og børneevents.   Undersøg, hvilken værdi events skaber: Oplever hotelog restaurationsbranchen øget omsætning? Og hvad med de øvrige erhvervsdrivende? Hvilken type turister er det, man tiltrækker med events? Og hvilke bliver væk? Opvejer gevinsterne ved events udgifterne til renhold, hærværk, trafikomlægninger, sikkerhed osv.?  Skal nogle af de grønne områder i Indre By friholdes for events, så man også har mulighed for at finde ro i vores bydel? Lokaludvalget vil i den nærmeste fremtid invitere Simon Strange og andre medlemmer af Borgerrepræsentationen til et dialogmøde om, hvordan vi skaber en sund balance mellem events og hverdagsliv i Indre By, så vi kan få en hyggelig, stemningsfuld og oplevelsesrig bydel.  Jeg håber, at vi kan få en god og konstruktiv debat.  Arkitektur  *   *   Koncerthuset kroner DR Byen. Det tegner bogstavelig talt højdepunktet i Ørestad Nord. Den er hele Amagers fineste bygning. Metroen slår ligefrem et knæk for dens skyld, så man rigtig kan tage den i øjesyn. Men i dagtimerne er koncertsalens blå dug desværre så uigennemsigtig, at man kun får fornemmelsen af en hemmelighed inde bagved. Man bliver selvfølgelig nysgerrig, hvad foregår der? Det er skønt med en bygning skabt til undren. Men det var ikke det, der var meningen. Der ligger en dyrebar, smukt formet skulptur. Men meteoren, der er faldet ned fra himlen, klædt i store skaller og landet på tre ben, er om dagen blevet nær umulig at få øje på gennem afskærmningen, der om aftenen skal omdanne huset til en levende reklamesøjle for aktiviteter i koncertsalene.  For arkitekten Jean Nouvel gælder det, at arkitektur er partikulær. Hver bygning er unik og fremkalder et sted. Men det lykkes ikke med koncerthuset i dagtimerne. Nok går fortællingen om huset lige i mit hjerte og fylder det med forventning om, hvad jeg skal opleve indendørs. Men den blå kasse fejler som hele DR Byen - og i det hele taget hovedparten af Ørestad Nords store institutioner og boliger - ved at lukke sig som østers om deres indre værdier. Kun Lundgaard og Tranbergs formidable Tietgenkollegiet formår med sin opdelte facade at bidrage med en menneskeligt aflæselig skala og et rart miljø til bydelen.  Dette væsentlige forhold, men også kun det, afholder mig fra at kalde Nouvels koncerthus et sekshjertet mesterværk. For når vi kommer indenfor, er meteorfortællingen og andre billeder vitterlig forløst med charmerende leg og helt fortryllende skønhed.   Koncerthuset er  bag skærmen en uhørt dynamisk bygning. Det er en oplevelsesmaskine, der stemmer sindet med en i dansk sammenhæng uvant farvesammensætning og konstant overraskende rumligheder. Kontorer med gulvbelægning af blanke metalplader og gyldne lofter med kæmpefotostater af musikinstrumenter, for eksempel.   Det er, som om ornamenteringen, detaljeringen og historierne ikke vil tage ende. Da man var begyndt at støbe betonen i kældrene med traditionel træforskalling, som giver den en overflade som rå træplanker, opdagede Nouvel på en rejse til USA en ny teknik. Ved at lægge krøllet plastik i støbeformene kan man i stedet give betonen en overflade som blød furet 'elefanthud'. Sådan er resten af husets betonflader støbt. Lamper i forskellige størrelser og farver udformet som kvadrater med afrundede hjørner er spredt i tusindtal rundt om på husets vægge. Rør og teknik i kælderlofterne er farvet i en kraftig orange, der står godt til de skægge betonvægge og metalgulvet. Selv støbehullerne i betonen er dekoreret med ufarvede klare plasticpropper. Man får næsten fornemmelsen af at være på besøg i arkitektens eget hus, et sted, hvor han har kunnet tilpasse og finde på igennem hele byggeprocessen. Der er ikke ødslet med dyre materialer i disse sekundære rum, men fantasien har været på spil, og hvor inspirerende det må være at arbejde her, kan man få en ide om ved at kaste et blik på det indre terrasserede gårdhaveanlæg med birketræer og varmt lys strømmende fra kontorernes orangegyldne lofter. Det står godt til det blåfarvede lys fra skærmdugen.  Der hvor de mange omtalte penge er synligt spenderet, er i husets fire lydkasser. De bredt anvendelige koncertsale, hvor akustikken med et snuptag kan ændres fra hård til blød med hver sit sindrige system. Den ene er en cubansk cigarkasse med billeder påtrykt af musikere med særlig betydning for DR's historie, den anden et helt sortmalet rum i pianolak og den tredje et knaldrødt kabinet! Disse tre sale ligger i kælderen, men har alle mulighed for at lukke dagslys ind for dem, der arbejder her en hel dag. Men den store symfoniske sal, der svæver over dem med 1.800 siddepladser, er forståeligt nok mesterværket i hele denne elegante komposition af rum. Selv om jeg endnu kun har oplevet den i arbejdsbelysning og ikke i dæmpet koncertbelysning, afgiver den straks sin glødende varme og stemmer sindet til lydhørhed. Man omsluttes af varme fra de høje plysstole, fra publikumsterrassernes brede træbeklædning, fra den gyldne ild malet på væggene og de akustiske plader i loftet, der hænger i et 'tilfældigt rod' ligesom de usynlige skulpturelle plader udenpå.  Som i Hans Scharouns Berliner Philharmonie og Frank Gehrys Walt Disney Concert Hall er orkestret placeret blandt publikum som blommen i et æg. Men modsat forgængerne er Jean Nouvels sal ikke symmetrisk spejlet over en midterakse. Det betyder ikke blot en fordel for brydningen af lydbølgerne, men gør også, at øjet ikke så hurtigt bliver færdigt med at afkode salen, fortryllelsen varer længere.  Plysstolenes farver er blandet i forskellige nuancer for at imitere Vilhelm Lauritzens gamle DR-koncertsal på Rosenørns Alle, hvor nuancerne i læderbetrækket skyldtes forskelle i ælde efter udskiftninger. Nouvel var betaget af varmen i den gamle sal, ønskede at bevare en sammenhæng til den og har skabt noget forbløffende.  Jeg skal ikke fortabe mig yderligere i detaljerne, blot konstatere, at denne sal  er  blevet det arkitektoniske mesterværk i DR Byen, som man kun havde forventet det af en af verdens mest efterspurgte stjernearkitekter.  Publikumsfoyeren lader også til at blive et betagende rum, præget af lyset fra de projektioner, der skal spille på den blå dug om aftenen. Men hverken projektioner eller foyer er færdige endnu.   Koncerthuset er  DR Byens fjerde og sidste segment, og dets indvielse på lørdag skal også ses som en fejring af den på mange måder velfungerende helhedsplan, som Thomas Scheel fra Vilhelm Lauritzen Arkitekter har stået for. Det er tredje gang, tegnestuen tegner et domicil til DR. Der må være nedarvet en særlig kompetence til at tegne og vinde DR-konkurrencer i det firma. Ideen i planen er, at det enorme mediehus med sine 125.000 m2 opleves som en enhed, en by i byen med al den variation og alle de særegne områder inden for murene, man møder i en mellemøstlig kasba (en forsvarsby med et system af overdækkede indre gader og kvarterer med hver sin identitet, red.). Det er lykkedes.  Den er organiseret omkring en 200 meter lang indre gade, der ligger i anden sals højde og bliver til en bro over Emil Holms Kanal, der gennemskærer DR Byen. Den glasoverdækkede gade er seks etager høj, og de forskellige atriumhuse med deres egne gårde og mindre oaser støder til den som husfacader i en by. De fleste medarbejdere kommer i løbet af dagen gennem denne centrale gade, som er blevet et populært sted at mødes og altid myldrer af liv.  Men man mærker hurtigt, at de forskellige segmenter er vidt forskelligt prioriteret. Dissing og Weitlings hus med de åbne etagedæk kender man fra TV-avisen, og her er der virkelig spenderet på at skabe en smuk finish - og det er endnu bedre i virkeligheden end på skærmen.  Samme omsorg er der ikke draget for segment 3 skabt af Gottlieb Paludan Arkitekter og Nobel arkitekter. Den primære attraktion er her en fin udsmykning af Malene Landgreen og nogle store overdækkede udendørs haver. Og det største segment 1 tegnet af Vilhelm Lauritzen byder både på den flotteste og mest lukkede facade, der med sortglaseret keramik dækker over de store tv-studier. Men den har også nogle til tider lovlig kompakte redaktionslokaler omkring spøjse, men velfungerende atriumgårde.  DR Byen forbruger kolossale mængder strøm, men er i vidt omfang en miljøpioner for erhvervsbyggeri i den skala med regnvandsopsamling til toiletskyl og 1.200 m2 solceller, der bidrager til at regulere indeklima. Dermed opfylder byggeriet nogle væsentlige miljøkrav, men desværre vender det ryggen til bymiljøet. Der er endnu ikke etableret nogen plads foran koncerthuset eller segment 1, som begge trækker et offentligt publikum til deres studier. Og promenaden langs kanalen, der fører op til en metrostation, er kun ved at blive etableret. Så noget vil endnu nå at ændre sig. Men sammenlignet med Vilhelm Lauritzens gamle Danmarks Radio på Rosenørns Alle virker ankomsten til bygningen sært underprioriteret. Det er ikke kun Ørestads lokalplan, der er for åben. DR har som bygherre også et medansvar for at skabe et velfungerende offentligt bymiljø og tænke det ind arkitekturen. Det blev jo trods alt politisk besluttet at flytte DR til Ørestad for at skubbe gang i byen og give den en attraktiv arbejdsplads, der kunne tage andre med sig.   Det manglende nærmiljø trækker et hjerte fra begge bedømmelser. Opgaven er ikke tilfredsstillende løst, før husene også fungerer på gadeniveau.      karsten.ifversen@pol.dk   130 kilometer køretur hver dag. Det er hvad, 42- årige Martin Sundgaard hilste velkommen for fem år siden, da han pakkede de sidste flyttekasser og rejste fra Randersegnen til Hald.  Dengang havde han otte års anciennitet på Dragsbæk, en margarinefabrik i Randers, og havde ikke i sinde at sige farvel til sit arbejde som produktionsleder.  For flere år tilbage blev han og hans børns mor skilt, og på et tidspunkt valgte ekskonen at flytte til Hald med deres to børn Emil og Lea. I et stykke tid forsøgte Martin Sundgaard at blive ved med at være en del af deres dagligdag, selvom afstanden var blevet større. Det betød blandt andet, at han gerne kørte turen fra Randers til Hald for at hente børnene den ene hverdagseftermiddag for at aflevere dem næste morgen i institutionen igen. Han havde også fridage, som han brugte sammen med børnene, men de nærmede sig efterhånden skolealderen, og så ville den mulighed forsvinde.  - Jeg vil gerne være en del af mine børns opvækst, forklarer han.  Allerede dengang tilbagelade Martin Sundgaard en del kilometer på landevejen mellem Randers og Hald for at være sammen med sine børn.  - Jeg måtte finde ud af, hvad jeg ville med mig selv og mit liv, siger han.  Martin Sundgaard, der oprindeligt kommer fra Varde, havde ingen relationer til Hald og kendte ikke byen.  - Nej, ikke det der ligner.  Jeg havde været nede og se det sted, børnene skulle bo, men ellers kendte jeg ikke byen. Men en storby siger mig ikke noget, og jeg har altid boet i mindre byer - og det har jeg det godt med, fortæller Martin Sundgaard.  Udover en bedre mulighed for at være sammen med sine børn, så han også en økonomisk fordel ved at bo tættere på dem.  - Det er en skattemæssig fordel. Nu kan jeg trække kørslen fra mellem her og mit arbejde i Randers. Men jeg kunne ikke trække det fra, hvis jeg skulle hen til mine børn her, mens jeg boede ved Randers. Derudover er huspriserne jo også noget anderledes her. Man kan ikke få sådan en udsigt, som vi har her, for penge i Randers, mener han.  - DET VAR MIT HUS Martin Sundgaard begyndte at lede efter en egnet bolig på egnen og kiggede blandt andet på hus i Stoholm. Jagten bestod hovedsageligt i at studere boligannoncerne i Midt På Ugen, og en dag så han en annonce på et hus på Bådsgårdvej.  Han bestilte en salgsopstilling, og så var det sket.  - Det første billede på salgsopstillingen viste udsigten ud over det hele her fra, fortæller Martin Sundgaard og viser med armen udsigten over markerne, skoven og fjorden.  - Det var mit hus. Så tog jeg herop, og den gamle dame, der boede i huset, lignede min bedstemor, og så var jeg solgt, siger han med et smil.  Derfor kører han i dag hjemmefra til arbejde mellem klokken to og fem om natten afhængigt af, hvornår en produktion skal stilles op eller om på fabrikken.  - Der er ikke meget trafik, når jeg kører hjemmefra, men meget når jeg kører hjem, siger Martin Sundgaard, der ikke er ked af den daglige køretur.  - Jeg stresser af, inden jeg kommer på arbejde og gearer ned, inden jeg kommer hjem igen, forklarer han.    GODT MODTAGET   Kort efter, at Martin Sundgaard flyttede til Hald, flyttede hans kæreste 38- årige Jette Andersen ind hos ham. Heller ikke hun kendte noget til Hald i forvejen.  - Men det var naturligt, at det var mig, der flyttede, for jeg havde kun mig selv, mit arbejde og min lejlighed at tænke på, forklarer hun.  Parret er enig om, at Hald er et godt sted at bo.  - Her er hyggeligt, og de har været meget åbne over for nye for mennesker selv - hvis man gør en indsats selv for at snakke med folk. Og når man har børn, åbner der sig mange muligheder i byen, fordi man er til forældremøder og møder børnenes kammerater og deres forældre, siger Martin Sundgaard.  Hverken da Martin Sundgaard tidligere boede i Lystrup tæt ved Århus eller senere lidt uden for Randers, oplevede han samme sammenhold som i Hald.  - I Lystrup hilste vi lige på naboerne, men ellers havde vi ikke noget at gøre med folk, og i den lille by ved Randers havde jeg ikke kontakt med folk, men her i Hald er der en helt anden indstilling til at lære folk at kende, fortæller Martin Sundgaard.  Netop byens størrelse tiltrak ham, da han skulle finde et sted at bo.  - En storby siger mig ikke noget, og jeg har altid boet i mindre byer. Her er jeg en af de lokale, og her kan man bare være sig selv, siger han.  Jette Andersen uddyber: - Man behøver ikke være smart klædt på for at gå til købmanden, siger hun.  - Ja, her er det den indre bonderøv, der kommer op i én, siger Martin Sundgaard med stort smil på.  MASSER AF TILBUD Selvom Hald hverken har museum, koncertsal eller caféer er Martin Sundgaard godt tilfreds med mængden af tilbud i byen og området.  - Jeg har vel nærmest oplevet flere kulturelle tilbud her i området, end da vi boede i Lystrup. Her er masser af ting, man kan lave.  Der er spejdere, idrætsforening, skole, legeplads, købmand, kirke, bank. Behøver man mere, spørger Martin Sundgaard retorisk.  - Hvis vi vil høre musik, kan vi tage til Skive eller Viborg for at høre det, fortsætter han.  Et stort træbadekar i haven hører også til kulturtilbuddene, mener familien.  - At sidde i det og kigge ud over fjorden, det er vel også en slags kultur, siger Martin Sundgaard.  I det hele taget mener han og kæresten ikke, at de har det samme behov for tilbud, som man har andre steder.  - Der er forskel på at bo i et hus på landet og i en lejlighed i byen. Hvis man bor i en lille lejlighed, har man også et større behov for alle de tilbud, end vi har her, siger Jette Andersen.  Ingen af dem kunne forestille sig at flytte til Skive.  - Hvor i Skive kan man få det her?, spørger Martin Sundgaard retorisk og slår ud med armen og viser den gode udsigt over fjorden og skoven frem.  - Nej, du skal bo her, far, siger Emil med fasthed i stemmen.  HELSINGØR: Debatten om parkeringspladser fortsætter.  Ikke helt overraskende råber især detailhandlen på flere p-pladser i indre by, blandt andet fordi der er nedlagt et større antal parkeringspladser gennem de seneste år.  Andre taler for en bilfri by.  Vi har spurgt en række borgere på Helsingørs gader og stræder om deres holdninger.    For og imod parkering på Axeltorv For og imod parkering på Axeltorv   Efter en artikel i går i Helsingør Dagblad, hvor en butiksindehaver stiller forslag om at benytte det vintertomme Axeltorv til parkering, er der opstået en livlig debat, både på HD` s hjemmeside og på facebook.  Vi bringer her blot et lilel uddrag af debatten fra facebook: Er det en god ide at lave vinterparkering på Axeltorv? Regina Pernille John Andersen: De kunne lave den om til skøjtebane for børn og legesyge sjæle om vinteren i stedet for grimme osende biler..  Morten Petersen: Selvfølgelig! Eva Søborg Larsen: Det er da den dårligste ide jeg længe er blevet præsenteret for.  Peter Carlsen: Nej.  Claus Pedersen: Hvis man virkeligt ønsker at give den gamle by dødsstødet, så ja.  Jane Laura Hartvig: Nej nej nej Knud Dalgaard Sudergade: vil ende som befærdet vej, og det bestemt ikke ok Knud Dalgaard: nej der skal ikke alt den kulilte ind i tættere bebygget områder, der er altså ikke længere end folk kan gå fra føtex p-kælder Mikica Jovanovic: Nej, der er en udmærket stor parkeringsplads i Lundegade (5 min gang fra torvet) og bagved Kvickly. Hvad er der galt med et åbent Axeltorv? Fri os for flere biler i centrum. Ingen tager skade af at bevæge sig i et par minutter, så dette kan ikke være grunden til, at folk ikke handler i de omkringliggende butikker.  SØNDERBORG: Meget tyder på, at den langvarige debat om åbning af Indre Ring vil ende med, at ringen åbnes. Til gengæld skal Sønderborg Byråd forpligte sig til at sikre midtbyen det løft, som kan hindre, at forretningerne flytter ud af byen.  Efter et møde mellem Sønderborg Handel og Sønderborg Byråd vil ingen ganske vist sige rent ud, at man er enige om at åbne ringen.  Kun at der er enighed om, at en løsning vil omfatte "et stærkere centrum og en udvikling i Center Øst, det vil sige to handelsområder i Sønderborg i fremtiden".  Begge parter skal nu afklare tingene med baglandet, før de tør melde mere klart ud. Men for at overbevise skeptikerne i Sønderborg Handel, er der ingen tvivl om, at politikerne må forpligte sig så firkantet, at man ikke kan løbe fra løfterne senere.  Lederen af Socialdemokraterne i byrådet, Jan Nicolaisen siger, at han personligt nu er åben overfor muligheden af at åbne Indre Ring.  Socialdemokraterne har hidtil været skeptiske eller direkte imod.  - Men hvis vi skal åbne Indre Ring, skal det være på basis af en udvikling af centrum. Vi skal lave et bycenter, som foreslået. Vi har snakket, men dog endnu ikke nikket ja til en åbning. Min egen holdning er, at vi er positive, hvis vi kan blive enige med handlen. Hvis vi kan få den foreslåede handelsakse omkring Perlegade til at fungere, tror jeg, det går, siger han.   Det er tæt på  Formanden for Sønderborg Handel, Ole Jespersen, siger, at det er tæt på en løsning, men vil ikke afsløre, om bestyrelsen er parat til at åbne.  - Lige nu venter vi på et skriftligt referat fra mødet med politikerne. Så vil vi se, om vi er enige, om det, der er noteret ned. Derefter skal vi tilbage til baglandet. Men jeg tror, vi er tæt på at få både en stærk detailhandel med en super midtby og et godt Center Øst, siger han.  Reelt er der ingen tvivl om, at den enighed, der er opnået, gælder en åbning Indre Ring. Et nej vil aldrig få opbakning i Venstre - slet ikke på baggrund af den analyse, som anbefaler en åbning i sammenhæng med en massiv indsats for at styrke midtbyens handelsliv.  Venstres Karsten Schøn vil dog heller ikke sige noget klart.  - Der skal udformes noget skriftligt først, og alle skal tilbage og diskutere med deres bagland. Men det er afgørende, at vi nu kan se, der er basis for at blive enige, og det er der. Vi har set en mulighed for at skrue en løsning sammen, siger han.   Fakta  Indre Ring  - For et år siden blussede debatten om Indre Ring op, da den tyske discount-kæde Lidl ønskede at etablere sig i Center Øst.  - Det må den ikke i dag, da der gælder restriktioner for, hvor store fødevarekæder må placere sig.  - Debatten mundede ud i, at analysefirmaet Retail Institute Scandinavia har udarbejdet en rapport om udviklingen i detailhandlen i Sønderborg.  - Rapporten anbefaler en åbning af ringen mod en stærk indsats i bymidten, som kan sikre, at forretningerne ikke siver til Center Øst.  INDRE FITNESS Alle ved, at det er vigtigt, at man træner sin krop, og mange mennesker bruger adskillige timer hver uge på at cykle, løbe eller løfte vægte i et motionscenter.  Men mange glemmer ifølge Virumborger Søs Oppermann Reinhardt at styrke deres indre.  Og derfor har hun opfundet træningsformen ' Indre Fitness' og kalder sig selv for Indre Fitness-instruktør.  " Skal vi være i ligevægt, skal vi træne vores indre med samme opmærksomhed, som vi træner vores ydre. Hver fjerde er ramt af stress, og det er kedeligt, at det er de unge kvinder, der er hårdt ramt for øjeblikket," siger hun.  Siden januar har hun undervist to gange om ugen på Skodsborg Spa og Fitness Center i Indre Fitness, hvori indgår korrekt vejrtrækning, fordybelse og meditation.  " Mange er bange for at starte på et meditationshold, fordi de tror, at de skal præstere. Det skal de ikke. De skal bare være åbne og nysgerrige. Jeg guider deltagerne og er den instruktør, der viser dem på vej," siger hun.    Indre Fitness i Italien   Søs og hendes mand Kim Reinhardt har et byhus i Umbrien i Italien. Huset ligger på en bakketop, hvor der er rig udsigt til både natur og skønne gamle byer.  " Vi elsker området og vil gerne dele ud af den gave, vi har, ved lade andre være en del af det. Derfor tilbyder vi at lave to årlige rejser dertil i maj og oktober, hvor deltagerne får mulighed for at træne deres indre med selvforkælelse, så de vender tilbage med ny energi og overskud," siger Søs.  Turen er på en uges varighed og indeholder blandt andet meditation, vandreture, overnatninger i Assisi og masser af kulinariske oplevelser. Blandt andet en frokost og vinsmagning på en vingård.  " Vi har tre overnatninger i Assisi, hvor vi bor på et kloster.  Her skal vi møde Broder Teodor, der er dansk fransiskanermunk.  Han viser bogstaveligtalt rundt bag murene," siger Søs, der dog understreger, at turen på ingen måde er religiøs." I 2014 udgav Søs Oppermann Reinhardt bogen ' NY KÆRLIGHED'. Og inden længe udkommer hun med sin bog nummer to.  " Det bliver en instruktionsbog i, hvordan man træner sin Indre Fitness, også selv i en fortravlet hverdag," siger hun. Søs kan kontaktes på mobil: 22729299 eller på mail: smo@innersmiling. dk Hjemmeside: www.innersmiling.  dk.  TRAFIK: I mange af Indre Bys gader kan beboerne ikke parkere i dagtimerne med deres beboerlicens i hånden.  Det skal der laves om på, mener Konservative og Venstre, der i Teknik-og Miljøudvalgetstiller forslag om, at forvaltningen skal se på, hvordan reglerne kan laves om med henblik på, at tidsbegrænsningen fjernes helt.  » Beboerne i Indre By skal ikke behandles dårligere end beboerne i resten af byen. Derfor skal beboerne i Indre By også have lov at parkere døgnet rundt ligesom alle andre med en beboerlicens, « siger Jakob Næsager.  » Det er ikke rimeligt, at beboere i Indre By ikke må parkere med beboerlicens i dagtimerne.  Hvis man bliver syg, er man tvunget til at skulle ned på gaden og køre sin bil væk.  Det er ikke i orden, « siger han.  Konservative og Venstre har desuden stillet forslag om, at beboerne skal have adgang til flere parkeringspladser. Det kan være pladser i private parkeringsanlæg eller parkeringspladser i de tilgrænsende parkeringszoner.    Bedre erhvervsparkering   Teknik-og miljøborgmester Morten Kabell (EL) hæfter sig ved, at det er politisk besluttet, at nogle af gaderne i Indre By ikke kan bruges til beboerparkering i dagtimerne i hverdagene.  » Det skyldes et ønske om at skabe bedre erhvervsparkering i Indre By. Tanken er altså, at beboere i Indre By med et dagligt behov for bilen har et sted at stille den om aftenen og natten, mens pladserne i dagtimerne kan bruges til blandt andet kunderne til de mange butikker i Indre By, « siger Morten Kabell.  » Umiddelbart må jeg forstå de borgerliges forslag som et opgør med den gode erhvervsparkering i Indre By. Når de vil give beboerne mulighed for at parkere med deres biler hele døgnet, så er der jo ikke plads til butikkernes kunder og anden erhvervsparkering i dagtimerne, « siger borgmesteren.  Morten Kabell understreger, at han gerne vil styrke brugen af cykler og kollektiv transport til og fra Indre By.  » Men jeg tror, at Venstre og Konservatives forslag bliver en lidt for brat overgang for erhvervslivet i Indre By, « siger Morten Kabell.  Forslaget skal behandles i Teknik-og Miljøudvalget 10.  november.  Det er ikke rimeligt, at beboere i Indre By ikke må parkere med beboerlicens i dagtimerne.  JAKOB NÆSAGER (K), medlem af Borgerrepræsentationen.  V og K foreslår ændrede p-regler for Indre Bys beboere Det vil gå ud over erhvervsparkeringen, siger EL-borgmester.  GÅRDMILJØ: Inde bag facaderne i Indre By og på Christianshavn kan man finde mange gemte gårde, hvor vedbend og rådhusvin lystigt klatrer op af facaderne og gør gårdene til grønne oaser.  Men der er også gårde, hvor grå er den dominerende farve.  Det kan der imidlertid blive lavet om på. Miljøpunkt Indre By-Christianshavn vil gerne være med til at skabe flere grønne flader i byen.  Derfor er nu der mulighed for beboere, og ejer-og andelsforeninger for at søge penge til planter, der kan kravle op ad murene. Miljøpunktet har tre gange 5.000 kroner at lege med.    Beboerne skal arbejde   » Vi vil bistå med råd og vejledning i forbindelse med beplantning, men arbejdskraften skal komme fra beboerne selv, « siger Anne-Mette Wehmüller, leder af Miljøpunkt Indre By-Christianshavn.  » I de seneste år er der kommet fokus på nødvendigheden af brugen af planter i byerne, hvis flader hovedsageligt domineres af beton, asfalt og fliser.  Denne fokus er herved også blevet rettet mod de vertikale flader. I Indre København findes mange blanke gavle og mure med mulighed for anlæggelse af facadebeplantning, som vil give husene og området en helt ny karakter, « siger Anne-Mette Wehmüller.  Interesserede kan sende billede og ansøgning annemette.  wehmueller@a21. dk inden 5.  september. Herefter vil Miljøpunkt udvælge tre gårde, som får glæde af ny beplantning.  I Indre København findes mange blanke gavle og mure med mulighed for anlæggelse af facadebeplantning.  ANNE-METTE WEHMÜLLER, centerleder, Miljøpunkt Indre By-Christianshavn.  Det larmer, det lugter, og det sviner.  Cirka så kort kan beboerne i Indre By i København beskrive den årlige Distortion, og står det til dem, var forsommerens gadefest den sidste af sin slags - i hvert fald den del af Distortion, der foregår i gaderne i Indre By.  Epicentrene omkring bl. a. Rådhuspladsen og dermed Strøget samt Dronning Louises Bro, en af hovedforbindelserne mellem Indre By og Nørrebro, er nemlig mere end bare almindeligt generende for beboerne, forklarer formanden for Indre By Lokaludvalg, Bent Lohmann.  Han beskriver, hvordan der »er rigeligt med larm i forvejen, og så kommer det her oven i«. Formanden opfordrer derfor de københavnske politikere til at sige stop: »Giv en anden tilladelse næste år. Og i hvert fald ikke til Indre By.« Indre By Lokaludvalg arbejder på en evaluering af »Distortion 2018« i forbindelse med et udvalgsmøde torsdag og har i den forbindelse udarbejdet en slags liste med en lang række kritikpunkter. Udvalget noterer sig, at der ikke ser ud til at være styr på de mange tusinde mennesker, og at de fortsætter med at larme og feste, når de officielle arrangementer er forbi.  »Jeg er dybt forundret over, at der ikke bliver taget mere hånd om publikumsstrømmen.  På et tidspunkt gik trafikken på H. C. Andersens Boulevard i stå, fordi der ikke var styr på tingene,« siger Bent Lohmann.  »Det kan godt være, at der blev lukket for larmen på Dronning Louises Bro kl. 22, men samtidig hang der længe efter en politihelikopter i luften og larmede. Lav Distortion i forstæderne i stedet. Det er i hvert fald ikke en byfest for Indre Bys beboere. På Nørreport Station er der på dagen en strøm af mennesker, der skal til Distortion,« siger Bent Lohmann.  Er det ikke bare jer, der er gamle og sure? »Det spørgsmål stiller vi også os selv. Men nej, vi vil gerne have en livlig og mangfoldig by. Men Distortion er en snæver og ensidig gruppe, når det gælder alder og etnicitet, der holder deres egen fest,« lyder det fra lokaludvalgsformanden.  V-gruppeformand Flemming Steen Munch har fuld forståelse for Indre By Lokaludvalg.  Som han ser det, er Distortion-arrangørerne »fløjtende ligeglade« med de aftaler om alt fra støjniveau til toiletforhold, der bliver indgået med kommunen.  Distortion foregår som udgangspunkt på Vesterbro og Nørrebro samt Refshaleøen. Også i år var der problemer med ikke mindst støjen.  I begyndelsen af juni, lige efter gadefesten, sagde centerchef i kommunen Rikke Voss Hvelpl und i Berlingske, at »Distortion igen i år ikke har overholdt støjgrænserne«. »Skulle det komme til en afstemning i borgerrepræsentationen, ville jeg stemme nej til at forny deres tilladelse eller yde dem støtte,« siger Flemming Steen Munch.  Teknik-og miljøborgmester Ninna Hedeager Olsen (EL) afventer en samlet evaluering af »Distortion 2018«. Hun understreger dog, at kommunen de seneste år har skærpet kravene om bl. a. overholdelse af støjgrænser: »Derfor vil evalueringen af dette års Distortion også spille en central rolle, når vi skal tage stilling til, om Distortion skal have en tilladelse i 2019. Her vil synspunkterne fra Indre By Lokaludvalg selvfølgelig også indgå,« lyder det i en skriftlig kommentar.  ejs@berlingske.dk   Vil et forbud mod trafik i Indre By i nattetimerne gøre byen mere tryg og sikker?    Skriv ny kommentar   Disqus to easily comment on thousands of other blogs and sites on the web. Your account gives you a verified commenter profile where you can display, track, and manage your comments - all across these sites.  Resultaterne af de mange prøver, som Københavns Energi tog i byens ledningsnet i går, viser, at vandforureningen på indre Nørrebro og i en del af Indre by endnu ikke er overstået. Cirka 40.000 borgere, fem plejehjem og 45 daginstitutioner, fritids- og ungdomsklubber samt folkeskoler er berørt.  Drikkevandet skal stadig koges i det område, der afgrænses af Tagensvej, Jagtvej, Åboulevarden og Farimagsgade. Følg anbefalingerne på www.kriseinfo.dk . Se kort  Årsagen: Regnvand i vandledning i forbindelse med gravearbejde Forureningen skyldes formentlig, at der er trængt regnvand ind i vandledningen i forbindelse med gravearbejde på Nørrebrogade. Denne kilden til forureningen er nu stoppet. Københavns Energi gennemskyller fortsat vandrørene, og bakterieniveauet er faldet.  Tidligst tirsdag aften kan det oplyses, hvor længe man skal koge drikkevandet i det berørte område.  Københavns Energi oplyser fortsat, at vandet fra det forurenede område ikke løber videre til andre dele af byen.    Skoler og institutioner   De 45 daginstitutioner, fritids- og ungdomsklubber samt folkeskoler i området skal følge anbefalingerne om drikkevand på www.kriseinfo.dk  Hvis daginstitutioner, fritids- og ungdomsklubber samt folkeskolerne i området ikke kan efterkomme anbefalingerne vedrørende drikkevand, hjælper Københavns Kommune med drikkevand og håndsprit til mandagens forbrug.  Københavns Kommune kontakter i dag alle skole- og daginstitutionsledere i området.  Skolemad vil være enten varmebehandlet eller skyllet i rent vand, og skolerne får sammen med maden en orientering fra centralkøkkenet. Mad til daginstitutionerne leveres fra et område med rent vand.  Forældre i området opfordres til at give deres børn kogt/rent drikkevand med i daginstitution/skole. Medbring gerne en ekstra flaske til kammerater, der eventuelt ikke har fået besked.    Ældre og svage borgere   Københavns Kommune er klar til fortsat at levere vand til de fem plejehjem i det berørte område, ligesom vi fortsætter vandforsyningen til kommunens storkøkken i området. Vi er i kontakt med alle hjemmeplejeenheder, plejehjem og døgninstitutioner. Hjemmeplejen hjælper alle de borgere, der får besøg. Kommunens storkøkken i området følger Fødevarestyrelsens anbefalinger.    Opfordring til arbejdspladserne i området   Alle arbejdspladser i området opfordres til at følge anbefalingerne om drikkevand på www.kriseinfo.dk, ligesom arbejdspladserne opfordres til at printe kogevejledningen og hænge den op i køkkener og på toiletter.    Status på vandkvaliteten   Københavns Energi intensiverer prøvetagningen i det berørte område, indtil prøverne viser, at vandet er rent.    Mere information   Københavns Kommune henviser til www.kriseinfo.dk for løbende opdateringer om situationen.  Københavns Kommunes borgere kan kontakte Københavns Kommune på 3366 3366. Telefonerne har åbent til kl. 21 søndag og fra kl. 6 mandag morgen den 22. august.  Forretningsdrivende henvises til information på Fødevarestyrelsens hjemmeside www.fvst.dk  De 45 daginstitutioner, fritids- og ungdomsklubber samt folkeskoler i området kan kontakte deres områdechef, jævnfør Børne- og Ungeforvaltningens beredskabsplan.  Pressen kan kontakte Københavns Kommune på 2631 2232 (Marie Scott Poulsen) og Københavns Energi på 2795 2132 (Astrid Skotte)  NATTELIV: » Det bliver lidt en fælles ting at have tømmermænd om fredagen. « Ordene kommer fra en af de omkring 70 gymnasieelever fra Gefion Gymnasium, der i torsdags deltog i et debatmøde om alkoholkultur og natteliv i gymnasiets studiecenter.  Indre By Lokaludvalg har gennem længere tid sat fokus på natteliv, og det var da også lokaludvalget, der havde taget initiativ til at høre de unges stemme i den til tider ophedede debat om nattelivet i Indre By.  Politikerne Pia Allerslev ( V), Susanne Møller ( K), Jonas Bjørn ( S) og Allan Ahmad ( EL) sad sammen med leder af Sikker By-sekretariatet Lea Bryld og Morten Vilstrup fra Københavns Politi i panelet. Deres opgave var at stille spørgsmål til de unge og så bruge svarene i deres arbejde - blandt andet i den restaurationsplan, der efter planen skal vedtages senere på året.  » I virkeligheden er det os, der er kommet i skole for at lære noget, « sagde formand for Indre By Lokaludvalg, Bent Lohmann, der styrede slagets gang.  Og der var rigelig af inspiration at hente for politikerne.  De unge gav et indblik i festkulturen, der var med til at nuancere billedet.  » Flere steder er det billigere i hverdagen end i weekenden, og det tiltrækker sådan nogle fattige studerende som os, « sagde en af eleverne, da diskussionen kredsede om ' torsdagsdruk'.  » Flere af barnene markedsfører på en måde, så det tiltrækker store grupperinger.  Og det er meget naturligt, at man tager derhen, hvor vennerne er, « sagde en anden, der ligefrem kunne forælle om ' gymnasiekrig' på en bar, hvor gymnasier drikker om kamp med hinanden.    Drikker sig megalamme   » Unge har en tendens til at drikke sig megalamme. Det er der nok ikke så meget at gøre ved, « konstaterede en af eleverne, der foreslog, at der blev serveret vand til, når man bestilte en drink.  En anden påpegede, at den massive markedsføring, der først og fremmest foregår på Facebook, også kan virke omvendt.  » Det kan have den modsatte effekt, hvis der bliver reklameret med ' big time'-druk. Vi er nogen, der hellere bare vil sidde og snakke sammen over en øl, « sagde en elev, mens panelet noterede flittigt.    Søger mod byen   Jonas Bjørn ( S) ville gerne vide, hvor mange af eleverne, der selv boede i Indre By, og om de gik i byen andre steder.  » Hvordan det er at gå i byen i lokalområderne? Det er ad helvede til, « svarede en pige meget ligefremt. » Det er derfor, at vi søger ind mod byen. « Susanne Møller ( K) talte for at indrette byen i festområder og stille-områder, men den købte eleverne ikke. Heller ikke fordi en stor del af festen foregår, når man går fra sted til sted.  I den forbindelse spurgte kultur-og fritidsborgmester Pia Allerslev ( V): » Jeg har selv svært ved at se, hvordan det skal lade sig gøre, men kunne man forestille sig, at man sagde, at man ikke måtte sælge alkohol fra 7-Eleven og andre forretninger fra for eksempel klokken 12? « og med det samme blev hun mødt af hovedrysten og smågrin.  » Så fik jeg svar på det, « konstaterede borgmesteren.  En del af debatten handlede om 18-årsgrænsen for udskænkning.  Nogle fortalte om, hvordan de har deres pas med i byen, og flre fortalte om erfaringer med at få serveret alkohol som både 15, 16 og 17-årige.  Enhedslisten Allan Ahmad pegede på, at man skulle se om man kunne finde et alternativ til 18-årsgrænsen, dog uden at det måtte føre til mere løssluppe druk.  Københavns Politi regner med mindst en halv million tilskuere til det kongelige bryllup 14. maj.  For at skabe de bedste forhold for brudeparret, gæsterne og publikum spærres den gamle del af den indre by af.  Omkring 800 københavnske biler bliver hjemløse.  Københavnerne får nu mulighed for at prøve, hvordan det er at bo i en næsten bilfri indre by, sådan som det fornylig er blevet foreslået fra politisk hold.  I forbindelse med det kongelige bryllup 14. maj vil Københavns Politi indføre en række trafikmæssige foranstaltninger, som man kalder det.  Derfor lyder opfordringen også fra politiet: Lad bilen stå den dag.  Drag afsted til fods og nyd så ellers den store, glædelige begivenhed.  Ifølge vicepolitiinspektør Erik Søndborg fra Københavns Politi drejer det sig om trafikomlægninger og parkeringsrestriktioner, der strækker sig fra perioden fra 5. maj til og med 14. maj.  De radikale forandringer, som københavnerne kommer til at mærke mest til, sker på selve bryllupsdagen, hvor politiet afspærrer det meste af den indre by - den såkaldte Middelalderby - fra kl.  11 om formiddagen.     Plads til publikum     »Trafikomlægningerne sker overordnet set for at få det hele til at glide og gå så gnidningsløst som muligt den dag.  Dels så heste og karet kan komme frem, dels af hensyn til de mange mennesker, som vi forventer møder op for at overvære brylluppet.  De skal have plads og lejlighed til at stå og kigge og kunne løbe med, når kareten kører gennem byen,« siger Erik Søndborg og understreger, at det sikkerhedsmæssige selvfølgelig også spiller ind.  Det gælder både brudeparrets og deres gæsters sikkerhed og sikkerheden for de mange tilskuere.  Derfor skal der også være plads til og mulighed for, at brandvæsenet og andre udrykningskøretøjer frit kan komme frem og tilbage.  Københavns Politi forventer på forhånd, at brylluppet bliver intet mindre end en folkebegivhed af de helt store.  »Vi ved selvføgelig ikke, hvor mange der vil møde op og overvære brylluppet, men vi regner med i hvert fald en halv million tilskuere - måske op mod to millioner.  Alene DSB regner med at transportere 120.000 flere passagerer ind i byen den dag end normalt, og derudover kommer der 800-1.000 tilskuere med busser.  Når man lægger københavnerne og sjællænderne til, runder vi hurtigt den halve million,« oplyser Erik Søndborg.     Dyrt at parkere     Standsningsforbuddet træder i kraft kl.  7 om morgen, men politiet lover, at der i god tid - senest 48 timer før - vil blive sat skilte op, som tydeligt viser, hvor man må parkere, og hvor man ikke må.  Trodser man alligevel forbuddet og parkerer sin bil, koster det den nette sum af 1.500 kroner at få løskøbt den igen.  I Københavns Kommune regner man med, at omkring 800 københavnere med beboerlicens vil blive berørt af standsningsforbuddet i den indre by.  Kommunen vil derfor i nær fremtid skrive til samtlige borgere, som bliver berørt, for at tilbyde dem en alternativ parkringsplads uden for byen, hvis ikke de kan finde en anden plads til deres bil i byen.  »Det vil ganske vist betyde en lille rejse.  Men vi gør, hvad vi kan, og jeg håber på forståelse for den store begivenhed.  Kommunen har i samråd med Bella Center på Amager, som har stillet et areal til rådighed, arrangeret en alternativ parkeringsplads med plads til godt 800 biler, og Ørestadsselskabet har tilbudt gratis transport med metroen fra Bella Center og ind til byen 13.-15. maj til alle, som kan fremvise brevet fra kommunen,« siger direktionsassistent Anders Edstrand fra økonomiforvaltningen i Københavns Kommune.   Klik her for at åbne originalartiklen på Berlingske.dk   Bevillingsnævnet i København har nemlig netop besluttet at sætte en stopper for nye bevillinger i Middelalderbyen i det centrale København. Det skriver DR København.  Det betyder i praksis, at der ikke åbner nye barer i Indre by, siger Kultur-og Fritidsborgmester Niko Grünfeld, der også er formand for nævnet.  » Vi lytter til beboerne og københavnerne, der mener, at der er for meget larm og støj i gadebilledet. Det har vi nu truffet en beslutning omkring, og dermed giver vi ikke nye nattilladelser på hverdage og i weekender, « siger han til DR København.  Ifølge Niko Grünfeld var der fuld opbakning fra nævnet til beslutningen, som træder i kraft fra den 18. december.  Og det glæder ikke overraskende Søren Rud, der er formand for Nørre Kvarters Beboerforening, som længe har klaget over støjen.  » Det har vi talt for længe, fordi der er områder, der virkelig er totalt overmættede med barer, der har åbent hele natten, « siger han til DR København.  Allerede sidste år indførte politikerne et stop for nye bevillinger i Gothersgade og Nørre Kvarter, men fremover bliver det ikke muligt at åbne en ny bar med natbevilling i det område, der afgrænses af Vester Voldgade, Stormgade, Vindebrogade, Holmens Kanal, Kongens Nytorv, Gothersgade og Nørre Voldgade.  Stoppet for natbevillinger vil ikke påvirke allerede eksisterende barer eller en ny bar, der åbner på en adresse, der allerede har natbevilling. B. T.  Vester Voldgade &amp; Dantes Plads: Arkitekt | Architect: COBE. Landskabsarkitekt | Landscape architect: GHB Landskabsarkitekter. Bygherre | Client: Københavns Kommune. Sted | Location: Vester Voldgade og Dantes Plads, 1552 København V. Opført Built: 2011-2012. Ingeniør Engineer: Grontmij.  Vartov Plads: Arkitekt | Architect: Hall McKnight Architects. Landskabsarkitekt | Landscape architect: GHB Landskabsarkitekter.  Sted Location: Vartov Plads, 1552 København V. Opført | Built: 2010-2012. Budget: 16 mio. kr. Ingeniør | Engineer: Grontmij Adskillige forfattere har med selvfølgelighed placeret deres historie i Indre By. Mikkel Thøgersen, den ranglede, sølle person i Johannes V.  Jensens Kongens Fald, bor på et loftsværelse ved Pustervig og færdes i middelalderbyens gader. Men den indre by, hvor bohemerne flokkedes, har ikke længere samme romantiske, lokale skær. Den er i højere grad blevet et sted, hvor gæster udefra kommer, navnlig på og omkring Strøget.  Brokvartererne har overtaget den status, Indre By havde engang.  Københavns Kommune bestræber sig derfor på at genopbygge stemningen i Indre By.  Et af de væsentligste projekter i den forbindelse er omlægningen af Vester Voldgade fra Jarmers Plads ved Nørre Voldgade forbi Strøget og Rådhuspladsen og ned til havnen ved Bryghusgrunden. På denne strækning ligger Dantes Plads og Vartov Plads, som begge er udsat for et gennemgribende makeover. Desuden er arealet foran Den Classenske Legatskole omlagt til en plads.  Det mest iøjnefaldende ved projektet er den måde, hvorpå arealet til cyklister og fodgængere er gjort markant bredere i hele strækningens længde, der samtidig beplantes med rækker af træer. Det er en spændende løsning, hvis enkle greb forandrer områdets trafik betydeligt; det bliver roligere og rarere for gående og cyklister at bevæge sig ned ad det boulevardlignende, brede fortov og cykelsti. De er belagt med ganske store granitfliser i tre gråtoner. Svage nuanceforskelle i belægningen og en kant adskiller fortov og cykelsti. Dette er en usædvanlig model, hvor æstetiske overvejelser synes at dominere mere end de praktiske - det er således forvirrende, hvor cykelareal begynder og fortov slutter.  Hidtil har strækningen været en trafikgade, hvis tilstødende pladser har fungeret som parkeringsareal. Men som et væsentligt led i omlægningen af Vester Voldgade er Vartov Plads og Dantes Plads inddraget.  Beplantning, lyssætning og belægning markerer den nye Vartov Plads som et selvstændigt byrum, der inviterer til ophold. Belægningen mimer mønstret på facaden af det gamle Vartov Hospital og skaber derved en fin forbindelse mellem nyt og gammelt.  Den nye Dantes Plads har flere markante indslag end Vartov Plads.  Navnlig den måde, den gule klinkebelægning tre steder hæver sig i bølgeform over parkeringsniveau. Bølgerne kan bruges som underlag for fysisk aktivitet, hvad enten det er skating eller leg, og begrænser samtidig synet til parkeringsområdet ud mod H. C. Andersens Boulevard.  Blikket over på Glyptoteket er derimod intakt og er en væsentlig kvalitet ved pladsen. Den heftige trafik, der suser forbi på boulevarden, til trods, er det en plads, der med sine bølger, plantebede og bænke inviterer til ophold.  Many writers have, as a matter of course, placed their stories in the center of Copenhagen. Mikkel Thøgersen, the gangly, pathetic person in Johannes V. Jensen's The Fall of the King, lives on a loft by Pustervig and walks the streets of the medieval city. But the city center, where the Copenhagen bohemia once flocked, has lost its romantic, local luster. It is more a place where outside visitors come, especially in and around the central pedestrian street, Strøget. Østerbro, Nørrebro and Vesterbro, the densely populated neighborhoods just outside the city center, have taken over the role that the city center once had. The City of Copenhagen is therefore striving to reestablish the atmosphere in the city center.  One of the key projects in this effort is the renovation of Vester Voldgade from Jarmers Plads by Nørre Voldgade past Strøget and Town Hall Square down to the harbor by the Bryghus ( Brewhouse) site.  On this stretch we find Dantes Plads and Vartov Plads, which have both undergone a comprehensive makeover. In addition, the space in front of the school Den Classenske Legatskole has been turned into a square.  The most striking aspect of the project is the broadening of the space for cyclists and pedestrians in the full length of the stretch, which is also planted with rows of trees. It is an interesting solution, which relies on simple features that have a substantial impact on traffic in the area; it is going to be calmer and more pleasant for pedestrians and cyclists to move down the boulevard-like sidewalk and bicycle lane.  The paving is fairly large granite flagstones in three shades of gray. The sidewalk and bicycle lane are separated by slight differences in nuance in the paving and a border. This is an unusual model where aesthetic issues seem to have prevailed over practical concerns - it is hard to tell where the bicycle lane begins, and the sidewalk ends.  Until now, the stretch has been a busy street with adjacent squares that were used for parking. However, as a key element, the renovation of Vester Voldgade has included Vartov Plads and Dantes Plads.  Planting, lighting and paving mark the new status of Vartov Plads as an independent urban space that encourages recreational use. The paving mimes the pattern on the facade of the old Vartov Hospital, thus beauti fully linking new and old.  The new Dantes Plads has more distinctive features than Vartov Plads; especially the three places where the yellow tile paving rises like waves above the parking level. The waves can be used for physical activity, whether skating or playing, and they restrict the view of the parking area toward H. C. Andersens Boulevard. The view of Glyptoteket remains unobstructed, however, which is an important quality in the square. Despite the heavy traffic roaring by on the boulevard, the waves, plant beds and benches makes this a square that encourages recreational use.  .  Gå på museum og stå i kø. Køb en guidet tur OG stå i kø. Nyd en is og stå i kø.  Køerne, larmen og presset på f. eks.  huslejer grundet Airbnb-udlejninger, er blevet for meget i europæiske byer som Barcelona, Venedig og flere andre byer i Europa.  I Barcelona har den massive koncentration af turister fået lokalbefolkningen til at demonstrere og punktere dæk på udlejningscykler og turistbusser. I Venedig, som besøges af over 20 mio. turister om året, indførte man i 2017 bødestraf til turister, der ikke opfører sig ordentligt, og i Amsterdam har man lukket flere souvenirbutikker.  Den slags vil København gerne undgå at havne i. Uagtet, at det kan føles som om et rent helvede at gå gennem Nyhavn om sommeren eller cykle i myldretiden over Dronning Louises Bro.  Derfor har Wonderful Copenhagen lavet en undersøgelse af, hvad, der skal til for at forhindre, at København bliver overrendt af turister og fyldt af irriterede borgere, der har vendt sig mod gæsterne.  Analysen offentliggøres til efteråret. Et par foreløbige tal fortæller, at af københavnerne og frederiksbergborgerne er 81 pct. enige i eller meget enige i, at København forsat skal promovere sig selv for at tiltrække flere turister.  Men tilslutningen til vækst i turismen er dobbelt så høj på Frederiksberg og Nørrebro som i Indre By.  Udviklingschef i Wonderful Copenhagen Signe Jungersted er ikke tvivl om, hvad tallene betyder.  »Det siger mig, at der er noget, vi skal arbejde med i Indre By. Det er der, man virkelig mærker turismen, og det påvirker folks hverdag.  Indre By er historisk med gamle bygninger og smalle gader. Der er en hel basal udfordring i, at Indre By har en begrænset kapacitet for hvor mange, der kan være, uden at man oplever, at der er mange mennesker.«.    Langt flere overnatninger   Det samlede antal overnattende turister i Hovedstaden var i 2012 på 8.098.336. I 2017 var det steget til 10.355.650. En stigning på 2.257.314 eller 28 pct.  Men selvom der er langt igen, før København ender som Venedig, hvor indbyggertallet, de sidste 30 år er halveret, fordi borgerne flygter fra turisterne, et fænomen, der går under navnet »Ven-exodus«, så er man i Danmarks hovedstad begyndt at forebygge »over tourism« som det kaldes.  For at undgå at tsunamier af turister vælter byen over ende og slider på historiske monumenter og jager borgere væk, er Wonderful Copenhagen i samarbejde med Københavns Kommune og andre kommuner begyndt at reklamere mere for attraktioner og kulturtilbud borte fra Indre By, f. eks. brokvartererne, og i samarbejde med lokale borgere og kulturinstitutioner, guide turister videre til lignende tilbud i lokalområdet.  »Der er et langt bredere udbud af oplevelser i byen og uden for byen, der kan være med til at afhjælpe den her udfordring,« siger Signe Jungersted.  »Vi skal bygge videre på kendskabet til f. eks.  Den Lille Havfrue og Nyhavn og bruge det kendte som afsæt til at vise noget mere. Vi har også et ansvar for, at turismeudviklingen går hånd i hånd med destinationsudviklingen i samarbejde med byen og de lokale.«.    Afslappet hygge   Undersøgelser har vist, at f. eks. svenskerne forbinder Danmark og København med afslappet hygge.  »De ender ofte på Strøget og i Nyhavn, men savner at komme tættere på det lokale København, og det er en del af vores arbejde at få det til at ske,« siger Signe Jungersted.  Mens flere sydeuropæiske byer har slået sig sammen for at gøre opmærksom på problemet med massiv turisme, så har København den fordel, at byen er tidligt ude med at forebygge.  Det mener turismeforsker Jens Friis Jensen fra RUC.  Men der er udfordringer. Da han til et forberedende møde i lokaludvalget for Indre By, hvor turismeorganisationer og kommunen skulle evaluere 2017-sæsonen, sagde, at det da var godt, at de mange turister gav bedre åbningstider og større udbud i de lokale restauranter, svarede de kort: »Ja, hvis man bare kunne få plads.« »Man skal ikke underkende værdien af dialog,« siger han og er enig med udviklingschefen i Wonderful Copenhagen i, at dialog og spredning af turisterne til flere bydele er vigtige for at forhindre, at København bliver et selfiestængernes Copenhell.  Jens Friis Jensen nævner, at der er ting i udviklingen, der skaber fare for at københavnerne vender sig mod turisterne: Øget krydstogtturisme, hotelinvesteringer, Airbnb-udlejning af lejligheder, der booster priserne, og bedre flyforbindelser er nogle af dem. Men hvis man går i fornuftig dialog med lokalbefolkningen i f. eks. Indre By, så kan man langt hen ad vejen forhindre, at København ender som Barcelona og andre steder.  »De steder siger de fleste, at de ikke har noget mod turisme, men de føler, at deres by er blevet taget fra dem, fordi de er blevet skubbet ud af byen og ikke har råd til at bo der. I virkeligheden er det interessante, at der kommer en folkelig stemme nu, som politikerne tager alvorligt.«.    Guide til god gæstekultur   Hvor irriterende turismen føles af Københavnerne er også et spørgsmål om, hvordan turisterne opfører sig, understreger Jens Friis Jensen.  Ligesom vi skandinaver tumlede rundt i Sydeuropa i 1970erne med grisefester og druk, så skal turisterne i dag også have tid til at lære, hvordan man færdes i København. Kinesiske turister har eller har mulighed for at få en guide til Danmarks hovedstad, hvor det blandt andet understreges, at man ikke skal spytte på gaden, og der er udgivet guides om god cyklistkultur i København.  Men man skal have lidt medfølelse med turisterne, mener turismeforskeren.  »De ved jo ikke, hvordan man cykler i København.  « Udviklingschef i Wonderful Copenhagen Signe Jungersted er enig i, at man skal handle nu, for at forebygge Ven-exodus-fænomenet: »Vi skal arbejde med det, inden vi når dertil.  Men vi har områder af byen, hvor vi ikke må være naive, men tage ansvar for den turismeudvikling, der sker i overensstemmelse med den by, vi har og de mennesker, der bor.  jrf@berlingskemedia.dk   Der er noget, vi skal arbejde med i Indre By. Det er der, man virkelig mærker turismen.  Signe Jungersted, Wonderful Copenhagen.  Det er sidste fredag i efterårsferien, og natten er fuld af festende mennesker i Indre By. Klokken er halv to, og vi går til højre ad Vestergade, der er første gade i området med kælenavnet Pisserenden.  Gaden er smal og sammen med de mange barer giver det en kompakt feststemning.  Hvad der er også er kompakt, er den knytnæve af urinstank, der rammer næseborene. Ved et nedløbsrør står en mand og kommer af med den overskyende væske.  Flere kvinder går forbi uden at sige et ord.  » Hey  hey! Jeg skal med, « råber en mand og banker på taget af en taxi, der fortsætter forbi.  » Hvad laver du?, « råber han, men lige lidt hjælper det.  Der er mange mennesker foran Heidi's Bier Bar. De venter ikke på at komme ind, men fester udenfor. Længere nede er billedet det samme, og flere steder knitrer glasskår under de dansende fødder.  Vi er nået til krydset ved Larsbjørnsstræde, der uden tvivl er Pisserendens trafikknudepunkt.  Samtidig virker det til at have udviklet sig til kvarterets største offentlige toilet på nætter som disse. Vi tæller til ikke mindre end fem ungersvende, der er i gang med at lade vandet. Tre meter fra en af de tissetrængende sidder to piger på fortovet.  » Hvad har jeg da gjort galt?, « siger den ene.  » Du har ikke gjort noget.  Han er bare en idiot, « svarer veninden.  På vej ned til Gammeltorv tager mængden af knuste glas til, og vi møder endnu en mand, der foretrækker en port frem for et toilet. Klokken nærmer sig to, og på The Drunken Flamingo ser festen ikke ud til at slutte foreløbig. Det gør til gengæld avisens tur i Vestergade, og vi er ikke bange for at konstatere, at området sådan en fredag nat lever op til sit kælenavn - Pisserenden.  JAKOB. NOEHR@MX. DK.  PORTRÆT: Bruuns Galleri er Danmarks mest besøgte og travle center. Med 11 millioner gæster om året slår det alle andre -også Skandinaviens største, Fields, på Amager.  Den store succes skyldes blandt andet den suveræne placering sammen med byens banegård og de mange parkeringspladser lige i centrum af byen. Men også de mange arrangementer, som løbende fylder centeret er med til at give liv.  Senest -i sidste uge og to uger før den -handlede det om at finde sit indre jeg og med hjælp fra Bruuns få det levet ud. Det kunne ske med assistance fra en stylist, en fotograf, ansigtsmaling for de mindre og forskellige sportsudfoldelser eller musik for de større. Mulighederne var mange, og det var deltagerne også. For the beast in you hed de tre ugers kampagne, der fyrede op under centeret, og som skulle give gæsterne lyst til at vise deres sande jeg frem ved hjælp af de nye forårsvarer.  »Vi prøver at give folk en anderledes oplevelse.  Det skal være sjovt. De skal selvfølgelig også få lyst til at shoppe, når de er her, men vi tror, at det ene påvirker det andet. Giver vi dem en god oplevelse, får de også lyst til at handle her og omvendt. Hvis de synes, de finder det, de har brug for hos os, får de også lyst til at komme og have det sjovt,« siger chefen for centeret Claus Brændgaard.  I det hele taget arbejder Bruuns med ikke bare at være et center men at være Aarhus.  Galleriet er involveret i alt muligt fra Sculpture by the Sea, Spotted Festival og Festugen til forestillinger i Musikhuset og på Aarhus Teater og koncerter i Tivoli Friheden. Naturligvis er shoppingcenteret også en del af Aarhus Cityforening og events som midnatsåbent.    Skuespillere i centeret   De mange samarbejder betyder helt konkret, at når der er premiere på forestillingen Snehvide på Aarhus Teater kommer de syv små dværge på besøg i centeret. Der kan man møde dem, tale med dem, få autografer og blive fotograferet sammen med dem. Når Go FM Live holder koncert i Tivoli Friheden giver nogle af musikerne først nogle numre i Bruuns, og der deles gratis billettre ud.  Centeret prøver at udtænke nye og anderledes arrangementer som for eksempel bordfodboldkamp mellem kunderne og AGF-spillere.  Eller bamsehospital, hvor børnene kan få behandlet deres bamser.  »Vi prøver i det hele taget at møde folk på en god måde. Vi deler isskrabere med vores logo ud på kolde vinterdage, og varm kaffe i Bruuns kopper. Vi synes selv, at det var helt genialt, da vi delte 200 gratis togbilletter ud på banegårdene i for eksempel Horsens og Skanderborg, da vi begyndte at holde søndagsåbent ved årsskiftet. Det var en god måde at gøre opmærksom på, at det er nemt og hurtigt at komme i Bruuns fra andre byer. Toget kører jo lige ind i centeret,« fastslår Claus Brændgaard.  Kampagnen med togbilletter blev modtaget meget positivt og gav Bruuns masser af omtale i medierne.  »Det er nemmest med et simpelt budskab, som: Vi har altid åbent. Alle syv dage i ugen.  Til kl 19 på hverdage og kl 17 i weekenden. Og det er gået over al forventning,« forklarer centerchefen.  Forventningen var 17-18.000 kunder, men der har været 21.000 og tallet er stigende. Samtidig kommer der ikke færre kunder de andre dage, hvilket er meget væsentligt.  »Vi har i gennemsnit en fremgang på otte procent i de første måneder af dette år. Så vi har ikke bare flyttet kunderne fra hverdagene til søndagene. Vi er desværre endnu ikke i stand til at gøre op, om de så køber mere. Det bliver spændende at se. Men vi ved, at de laver store omsætninger på søndagene i Sverige, hvor de har haft åbent om søndagen i mange år og hele tiden har opfordret os til bare at komme i gang,« siger chefen for centeret, der er ejet af Steen &amp; Strøm, som driver 54 shoppingcentre i Danmark, Norge og Sverige.  I 2011 og 2012 var besøgstallet i Bruuns 11 millioner. De brugte lidt flere penge i 2012 end i 2011, så det går den rigtige vej.  »Vi åbnede i 2003 og er et ungt center. Vi kan se, at vi fastholder kunderne, som bliver ved med at købe ind her. Vores bekendstskabsgrad er på 100 procent i vores område, så alle kender os,« siger Claus Brændgaard glad.  Centerets fokusgruppe er de 25-40-årige, men det betyder bestemt ikke, at børn og dem over 40 år ikke er velkomne.  Stærke brands og opdaterede butikker »Vi prøver at ramme bredt og laver arrangementer for alle aldre,« fastslår centermanageren, som i samme åndedrag tilføjer, at det vigtigste er den rigtige sammensætning af butikker.  Dem er der 100 af. Claus Brændgaard mener, at de er meget stærke i mode.  »Vi tiltrækker gode brands og spændede butikker, som kan tilbyde noget særligt til kunderne.  Og så er vi bredt dækket ind, så man kan komme hele vejen rundt her i Bruuns.  Langt de fleste modebutikker er samlet på første sal. Det har en god synergi-effekt.« I centeret er der allerede Change og Triumph, som sælger lingeri. Fra slutningen af denne måned får de selskab af Hunkemøller.  »Vi vil gerne have bredde og tilbyde det store udvalg.« Centeret har også lige renoveret toiletternø ne, så kapaciteten er vokset med 50 procent på øverste etage og 30 procent i stueplan. De bliver til både herrer og damer og er døgnbemandede, så de altid er rene og pæne. Af samme grund komme det fra 1. maj til at koste fem kroner at bruge dem, hvis man er voksen. Beløbet kan betales via mobilen eller med kreditkort, hvis man ikke lige har fem kroner.  Også baby-loungen er lige nu blevet shinet op med nye farver, nye billeder og nye toiletter.  I slutningen af året kommer turen til parkeringsområdet med de 1000 pladser. Der skal laves en bedre belysning, males lysere og laves et nyt guiding-system, så man ikke længere skal køre rundt og lede efter pladser på må og få.  Cirka 20 procent af dem, de går gennem centeret, kommer der ikke for at handle men bruger centeret som en smutvej mellem a og b.  Men hver femte af dem ender med alligevel at handle.  »Vi er blevet opmærksomme på, at det er vigtigt at have noget at tilbyde dem, der er på vej. Den nye Joe &amp; The Juices er med deres take away-varer et eksempel på det, siger centermanageren.  I alt handler 84 procent af de 11 millioner.  Altså er der flere end 9 millioner kunder om året, og det slår stadig nummer to på top ti listen, Fields, der i 2013 regner med at have 7,2 millioner gæster. Lige nu har Bruuns en fremgang i antallet af gæster på otte procent, hvis det holder året ud bliver besøgstallet i 2013 cirka 11,9 millioner.  Det skal for en god ordens skyld bemærkes, at mennesker, der måler under en meter, ikke tæller med i besøgstallet. Kameraerne, der registrerer folk, kan ikke fange noget lavere end cirka en meter.    Fakta 1 Bruuns Galleri   { MP Bruunsgade 25, Aarhus Tlf 70 20 89 09 www.brrunsgalleri.dk { Åbent alle dage Hverdage kl 10-19 Lør-og søndage kl 10-17 { Rummer 100 butikker i to etager { Byens største biograf, Cinemaxx med bla Danmarks eneste luksus-sal { Der er en række spisesteder { Babylounge med en skøn udsigt over byen { Nye bemandede toiletter { 1000 p-pladser.  Lagt på nettet den 23. september 2001 kl.  18:34.  København rykkede tættere på en bilfri indre by  København rykkede i denne weekend et stort skridt nærmere i retning af en by uden biler.  Det mener miljø- og forsyningsborgmester Bo Asmus Keldgaard, efter at København som led i den europæiske trafikdag sammen med ca.  700 andre storbyer i Europa holdt bilfri weekend og afspærrede centrum for alle private køretøjer i den indre by og på Christianshavn.   Klik her for at åbne originalartiklen på Stiften.dk   Gemt i kælderen bag rødog hvidternede boder med sildemadder og snaps ved Nyhavn nummer 17 ligger nogle lokaler med en usædvanlig historie.  De er ikke sådan lige til at få øje på ved kanalen, hvor svenskere iført sejlersko huserer side om side med asiater med solhatte og selfiestænger Men talrige sømænd, letlevende kvinder, kong Frederik IX og komiker Mick Øgendal er blot nogle af dem, der siden 1884 har fået kroppen udsmykket med blæk i lokalerne. Måske mest bemærkelsesværdigt har den verdensberømte amerikanske forfatter John Irving fundet inspiration til sin bog »Indtil jeg finder dig« her.  Den lille tatovørbiks på knap 30 kvadratmeter er Nordens - og formentlig verdens - ældste eksisterende tatovør og den sidste tilbageværende i Nyhavn, som engang bugnede af tatovører til verdens sømænd.  Nu kan Tattoo Ole snart være fortid. For mængden af sejlersko og solhatte er nu så massiv i havnegaden, at restaurant Brasserie Nyhavn 17 på samme adresse ønsker at udvide køkkenet og har opsagt Tattoo Oles lejekontrakt.  »Det er vildt tragisk, hvis vi ender med at lukke. Uden små tidskapsler, hvor historien har stået stille, er byen ikke hyggelig,« siger Tattoo Oles indehaver, Majbritt Petersen, eller Lille-Ole, som hun kalder sig.  Det er hun ikke alene om at synes.  En underskriftindsamling mod den potentielle lukning har bredt sig på nettet. I skrivende stund har godt 10.000 skrevet under på »at redde verdens ældste tatovør« bl. a. med henvisning til, at det er »vores historie«, og at »arbejderklassen byggede vores land, lad os bevare tatovøren som en hyldest til, hvor vi kom fra«. Tattoo-Ole er blot den seneste i en række af eksempler på gamle erhvervsdrivende i Indre By, der har drejet nøglerne om eller er i fare for at skulle gøre det. Lukninger, der rejser spørgsmålet om, hvilket slags sted byen egentlig skal være: Skal der være plads til små erhvervsdrivende med mange års historie, eller er det bare naiv gammelromantik? Baggrunden for opgør som sagen om Tattoo Ole er for så vidt positiv: Det økonomiske opsving buldrer, turisterne strømmer til, og investeringerne står i kø.  Med opsvinget kommer også en hård kamp om de attraktive adresser.  Går man en tur rundt i Indre By, er alt ikke, som det plejede at være.  På Strøget åbner store internationale brands som Chanel, Louis Vuitton og Prada større og flere butikker, mens små danske erhvervsdrivende, der har ligget i Indre By i en menneskealder, må kæmpe for kvadratmeterne.  Foran porten på Niels Hemmingsens Gade 10 stod det københavnske jazzpublikum indtil sidste år i kø for at opleve nogle af verdens førende jazzmusikere.  Men det er slut nu. Jazzhouse opsagde sidste år sin lejekontrakt efter at have holdt til på adressen i 26 år og flyttede til Nørrebro. Huslejen på omkring en million kroner om året var blevet for dyr for spillestedet.  »Det er penge, vi hellere vil bruge på at udvikle og præsentere musik, og det er den væsentligste årsag til flytningen,« sagde Bjarke Svendsen, der er daglig leder i både Jazzhouse og Global, i forbindelse med flytningen.  I dag koster en butik i Indre By 2.000-4.000 kr. pr. kvm. at leje om året, mens prisen pr.  kvm. for ti år siden lød på 1.750-3.500 kr. I den dyre ende af Strøget - området omkring Østergade - er kvadrameterprisen nu oppe på 15.000 til 23.500 kr. om året, viser tal fra Nybolig Erhverv.  Det er 5.000 kr. mere end i 2008.  Også værtshuse og restauranter kæmper for at overleve. Sidste år var det slut med kombinationen af en svingom og stegt flæsk med persillesovs på Restaurant Parnas, der havde holdt til i Lille Kongensgade siden 1930erne, mens spisestedet Cafe a Porta, der havde ligget på Kongens Nytorv siden 1792, i 2012 blev erstattet af en McDonald's.  På Kristen Bernikows Gade 2 lukkede Danmarks første fadølssted, Vinstuen Bernikow, der siden 1933 havde langet kølige glas med procenter over disken.  Nu bliver der i stedet serveret caffe latte på kaffebaren, der er åbnet i lokalerne.  Et par hundrede meter fra Tattoo-Ole i Nyhavn ligger landets to ældste værtshuse, Hviids Vinstue og Skindbuksen, på Kongens Nytorv. Her har de siden 1723 og 1728 skænket øl og serveret smørrebrød til et bredt udsnit af hovedstadens gemytter, aldre og samfundslag.  Men som Berlingske igennem en række artikler har beskrevet, har de det seneste år følt sig presset og chikaneret ud af en ejendomsinvestor. Et opgør, der blandt andet har budt på overklippede ølslanger og indelåst personale.  Selv om et stort flertal i Borgerrepræsentationen i Københavns Kommune i oktober 2017 vedtog, at der skulle udarbejdes en bevarende lokalplan for området, som freder værtshusene i Lille Kongensgade, er værtshusejeren ved at være træt af at kæmpe mod ejendomsinvestoren.  »Jeg bliver 70 til næste år. Jeg er træt af at gå og vente på det næste træk. Hvad møder vi ind til i næste uge?« spørger han.  Så sent som i denne uge kom det frem, at Restaurant Skindbuksens dage kan være talte.  Efter en årelang og bitter strid med ejendomsinvestoren har ejerne ifølge restaurantchef Michael Olsen fra Skindbuksen, der bor til leje, solgt selskabet til personer med tilknytning til ejendomsinvestoren.  »Jeg er i chok. De har sagt, de aldrig kunne finde på at sælge til dem.  Men money talks,« lød det fra restaurantchefen.  På det mondæne Østergade - den ende af Strøget, der grænser op til Kongens Nytorv - hvor eksklusive, internationale brands som Hugo Boss, Burberry og Gant huserer, har den danske og familieejede pelsforretning Stampe indtil for nylig haft adresse i mere end 40 år.  Men den konstant voksende husleje med årlige stigninger på mindst tre procent og en årlig udskrivning, der nærmer sig tre mio. kr., har presset pelsbutikken ud, så den er nu flyttet.  Hvad er det egentlig, der sker med Indre By i København? Forklaringen er ifølge Stig Plon Kjeldsen, der er analysechef i Nybolig Erhverv, relativ simpel: Det økonomiske opsving buldrer af sted, og virksomheder får flere penge mellem hænderne. Samtidig lokker København - især Indre By - flere og flere turister og udenlandske erhvervsdrivende til. Det sætter endnu flere penge i omløb.  »Så nogle af de beliggenheder, som tidligere har været skånet, er der nu efterspørgsel på,« siger han.  Derfor er det en god forretning for restauranter som Brasserie 17 at udvide, derfor stiger lejepriserne, og derfor er adresserne på Kongens Nytorv så attraktive, at en lejlighed, der for godt 20 år siden kostede en million kr., nu kan være 8,6 millioner kroner værd for en ejendomsinvestor.  Og derfor udså det italienske luksusmærke Prada sig for et par år siden Cafe Nordens lokaler på hjørnet af Amagertorv og Østergade.  Men symptomatisk for flere af disse sager kastede caféejeren sig ind i konflikten og nægtede at sælge lokalerne på trods af et bud på 60 millioner kroner.  Kampen om kvadratmeterne er svær, fordi den både handler om følelser, Københavns sjæl og rigtigt mange penge.  »På den ene side har du nogle ejendomsejere, som måske kunne tjene flere penge ved at leje lokalerne ud til anden anvendelse og derved skabe værdi for dem selv. På den anden side har du nogle virksomhedsejere, som har drevet butik, restaurant eller værtshus gennem en menneskealder, og som ikke har råd til at betale mere i husleje,« siger Stig Plon Kjeldsen.  I følge Gertrud Jørgensen, der er professor i byplanlægning og byudvikling ved Københavns Universitet, har Indre By udviklet sig gennem de seneste 150 år, så en blandet by af handlende og arbejdere er afløst af kontorer, service og en ny befolkningsgruppe: »I de her perioder er der sket en gentrificering, hvilket betyder, at »de fine« flytter ind,« siger hun.  Det gælder både beboerne og arbejdspladserne, som efterspørger andre typer af værtshuse og cafeer end tidligere. Når der er højkonjunktur, bliver der ifølge professoren sat turbo på gentrificeringen.  »Det betyder en del for byens sjæl, når de her små steder må lukke. Historie er en del af den identitet, som en by har, og det betyder noget for dens attraktivitet i forhold til turismen.  Der er sådan en dobbelthed i, at turister og udenlandske erhvervsdrivende efterspørger det autentiske og det gamle, og samtidig er man med til at drive dem ud, når priserne ryger i vejret,« siger hun.  Udviklingen handler ikke kun om det økonomiske opsving.  For når Vinstuen Bernikow lukker, og der i stedet åbner en kaffebar, er det måske også et udtryk for, at efterspørgslen på kaffe er større end på fadøl, fremhæver hun.  »Så det er ikke nødvendigvis sådan, at de gamle steder bliver erstattet af kontorer. Ofte bliver de erstattet af noget, som er mere populært i befolkningen,« siger hun.  I John Irvings bog er Tattoo Ole en central figur: »Det var sidst i november, og blæsten kom nede fra Østersøen. Ole så op fra den tatovering, han var i gang med: en nøgen dame på en halvnøgen mands brede ryg.  »Du må være Daughter Alice,« sagde Tattoo-Ole. Så Alice havde et navn, endnu inden hun fik sin egen tatoveringsforretning.  Tattoo Ole hyrede hende på stedet.« Man fristes til at tro, at Alice, som hun beskrives i »Indtil jeg finder dig«, er bygget på nutidens indehaver, Majbritt Petersen.  Det samme tror mange kunder og turister, som kommer til Nyhavn, fordi de har læst om den gamle tatovør, fortæller hun. Og det kunne sikkert også godt have været hende. Men det var »før hendes tid«, som den lyshårede kvinde med tatoveringer på armene, fjer i ørerne og solbriller i håret siger. Hun har været i butikken siden 2008 og overtog den i 2010, da den tidligere ejer, »Bimbo«, døde.  »Alle, der har haft butikken, har kendt den, der tog over bagefter. Det har sikret kontinuitet i stilen,« siger hun og fortæller, at den rigtige Tattoo Ole, Ole Madsen, drev tatovøren mellem 1947 og 1988.  Engang lå Tattoo Ole side om side med konkurrenterne »Tusch-Hans«, »Sorte«, »Stikker-Frederik« og »Kusse-Holger«. Nu er Tattoo Ole og Hong Kong Bar de sidste levn fra dagene, hvor Nyhavn var kendt for sine tatovører, sømænd og vilde natteliv.  »Jeg forstår ikke, hvorfor restauranten ikke udnytter, at vi ligger her, i stedet. Vi kunne jo være deres bedste branding,« siger hun.  Striden om de 30 kvadratmeter er ikke afgjort endnu. Som erhvervslejer har man en beskyttelse imod opsigelse. Særligt når butikken er gammel. Derfor skal sagen for Københavns Byret, hvor ejerne skal bevise, at de er i deres gode ret til at opsige lejemålet. Den skulle have været afgjort i vinter, men nu er den udskudt til begyndelsen af 2019.  Advokaten for restauranten Nyhavn 17, Mads Berendt, ærgrer sig over, at det er nødvendigt at opsige tatovøren. Men det er det, fastslår han.  »Det er ikke med vores gode vilje, at vi siger tatovøren op. Men problemet er, at de krav, der stilles køkkendrift i dag, gør, at vi ikke har plads.  Hvis vi pludselig får et selskab på 30 mennesker, så vil vi få udfordringer med de faciliteter, vi har i dag. Der kommer et stadigt stigende antal gæster, samtidig med at kravene til hygiejne løbende bliver skærpet.« Der er et begreb på spansk: turistificación.  Turistificering har ramt Barcelona, den har ramt Madrid, den har ramt adskillige storbyer verden over. Ordet er endnu ikke udbredt herhjemme. Måske er det på tide at tage det i brug lidt oftere.  Det, som har ramt byer som Barcelona og Venedig, kan nu være ved at ramme København.  Begrebet dækker over karavanen af rullekufferter, der i stadig større stil kommer trillende hen over Indre Bys brosten, og det dækker over en udvikling, hvor byerne bliver indrettet til turister. Hvor store internationale mærker rykker ind, mens små erhvervsdrivende må lukke, og hvor verdens storbyer i større stil kommer til at minde om hinanden.  Selv turistorganisationen Wonderful Copenhagen har måttet advare om en udvikling, der er ved at løbe løbsk. Tilslutningen til vækst i turismen er dobbelt så høj blandt beboere på Frederiksberg og Nørrebro, som den er hos københavnerne i Indre By, viser en analyse, organisationen har lavet.  »Det siger mig, at der er noget, vi skal arbejde med i Indre By. Det er der, man virkelig mærker turismen, og det påvirker folks hverdag.  Indre By er historisk med gamle bygninger og smalle gader,« som organisationens udviklingschef, Signe Jungersted, sagde til Berlingske.  Kampen mellem gammel historie og nye penge er blevet diskuteret på et møde i Københavns Kommunes Indre By-udvalg.  Her blev politikerne enig om én ting: »Lokaludvalget skal tilkendegive, at turister er velkomne til at komme og deltage i hverdagslivet, men Indre By skal ikke indrettes til turister,« lyder det: »Vi skal ikke have masseturisme.« Men det er lettere sagt end gjort, for hverken juridisk eller politisk er der meget at gøre, når lejepriserne stiger, og der kommer rift om lokalerne.  »Man kan begræde udviklingen, men der er bare nogle markedsmekanismer, som er rigtig svære at omgå. Hvordan får man nogen til at betale for, at de her steder bliver liggende i et liberalt markedssystem? Skal advokaterne nede i Bredgade, der kommer på det lokale værtshus, betale? Det vil de jo ikke, og kommunen kan heller ikke gå ind og betale.  Man kan fremme almene boliger for at sikre en social diversitet. Men det kan man ikke med restauranter og barer,« siger Gertrud Jørgensen.  Byens ansvarlige på området, teknik-og miljøborgmester Ninna Hedeager Olsen (EL), medgiver, at de politiske handlemuligheder i mange tilfælde er begrænsede.  »Vi mangler værktøjer til for alvor at kunne gøre en forskel. Hvis Folketinget vil give os værktøjer til at regulere på huslejer, kan vi bedre styre udviklingen af byen og sikre de små erhvervsdrivende. Enhver form for hjælp vil være velkommen,« siger borgmesteren og tilføjer: »Det er trist, at vi ikke kan gøre andet end at se til, når private udlejere maser de små erhvervsdrivende ud af bydel efter bydel, og i stedet lader store, ensartede kæder overtage lejemålene. Det er ødelæggende for de små erhvervsdrivende og for byens mangfoldighed.«.  mdha@berlingske.dk ogmirk@berlingske.dk   Det er vildt tragisk, hvis vi ender med at lukke.  Majbritt Petersen, indehaver, Tattoo Ole Det er ikke nødvendigvis sådan, at de gamle steder bliver erstattet af kontorer.  Ofte bliver de erstattet af noget, som er mere populært i befolkningen.  Gertrud Jørgensen, professor i byplanlægning og byudvikling, Københavns Universitet.    Fakta: De dyre adresser   Der er rift om kvadratmeterne i Indre By. Mens internationale brands som Chanel, Prada og Louis Vuitton åbner store flagship stores, må værtshuse, forretninger og spillesteder dreje nøglen om eller kæmpe en hård kamp for at beholde de lukrative adresser.    Pelsbutikken Stampe   Den familieejede pelsforretning Stampe lå indtil sidste år på den mondæne Østergade. Her havde den haft adresse i mere end 40 år.  Den voksende husleje med årlige stigninger på mindst tre procent og en årlig udskrivning tæt på tre mio. kr. har presset pelsbutikken ud, så den nu er flyttet.    Vinstuen Bernikow   Danmarks første fadølssted, Vinstuen Bernikow, der siden 1933 havde ligget i Kristen Bernikows Gade 2, lukkede sidste år. Ejerne skulle på pension, og fadøllet blev skiftet ud med caffe latte.    Jazzhouse   Spillestedet lå i 26 år på Niels Hemmingsens Gade, men lukkede sidste år, fordi den årlige husleje på en million kroner om året var blevet for dyr. Jazzhouse er nu flyttet til Nørrebro.    Kunstnerkollektivet Holckenhus   Senest har Københavns kultur-og fritidsborgmester, Niko Grünfeld, kaldt det »dybt foruroligende«, at en amerikansk kapitalfond har købt kunstnerkollektivet Holckenhus, som ligger midt i København. Siden 1892 har bygningen huset billedkunstnere og atelierer, men den skal nu omdannes til luksustaglejligheder.    Restaurant Parnas   Restauranten lukkede sidste år efter at have holdt til på adressen siden 1930erne.  Stedet var kendt for at udbyde kombinationen af en svingom og en bid mad og var tidligere et sikkert stoppested i kunstnere og bohemernes minefelt, som også blev kaldt »dødsruten«.    Cafe a Porta   Spisestedet havde siden 1792 ligget på Kongens Nytorv, men blev i 2012 erstattet af en McDonald's.  Planerne blev allerede i opløbet mødt af folkelig modstand, og da McDonald's endelig åbnede, blev det beskrevet som en »katastrofe«.    Tattoo Ole   Har siden 1884 ligget i Nyhavn 17 og er Nordens -og formentlig verdens -ældste eksisterende tatovør og den sidste tilbageværende i Nyhavn.  Tatovøren er lukningstruet, fordi restaurant Brasserie Nyhavn 17 på samme adresse ønsker at udvide dens køkken og har opsagt Tattoo Oles lejekontrakt.    Hviids Vinstue og Skindbuksen   Landets to ældste værtshuse, Hviids Vinstue og Skindbuksen på Kongens Nytorv, har siden 1723 og 1728 skænket øl og serveret smørrebrød. Et flertal i borgerrepræsentationen har vedtaget, at der skal udarbejdes en lokalplan, som freder værtshusene, men værtshusejeren er ved at være træt af at kæmpe mod ejendomsinvestoren.  SKATTEJAGT: Skattejagten foregår i Indre By, på Vesterbro og på Østerbro og tager omkring en time at gennemføre på gåben.  Undervejs vil man opleve steder og sider af byen, som man nok ikke kendte til i forvejen.  Samtidig kan man dele sine oplevelser med # delditkbh på både Instagram og Recho.  Man skal hente og installere både Instagram og Recho på sin smartphone. Recho blev lanceret i foråret og går i al sin enkelhed ud på, at man optager en lyd på et bestemt sted, hvorefter lyden så bliver liggende der hvor man har optaget den.  Hvis man vil høre lyden igen, kan man kun høre den præcis dér hvor den blev optaget.  Når man har hentet og installeret begge apps på sin smartphone, er man klar til afgang. Man skal vælge, om du vil deltage i # Skattejagtenvbro, # Skattejagtencity eller # Skattejagtenobro. # Skattejagtenobro er primært rettet mod børn. Find et stort, hvidt skilt med Sharing Copenhagen logo og # Skattejagten-titel og lyt til den første Recho, der har lagt frem ved at søge på enten # skattejagtenvbro , # skattejagtencity eller # skattejagtenobro i ens Recho app. Derfra bliver man guidet videre ud i byen og vil modtage information og instrukser undervejs.    Yndlingskøbenhavnerlyd   For at deltage i lodtrækningen om en af præmierne i form af en cykel, middag for to, brunch for familien og gavekort til Den Blå Planet bliver man, ved skattejagtens sidste post, opfordret til at optage sin egen yndlingskøbenhavnerlyd i Recho - det kunne for eksempel være lyden fra ens yndlingscafe, en hilsen til Københavns Kommune eller noget helt tredje.  Bagefter skal man tagge den med den valgte skattejagts tag og # delditkbh og efterfølgende tage et billede af, hvor Rechoen ligger, som uploades til Instagram med samme hashtags.  Vinderen findes via Instagram og får direkte besked via sin instagramprofil. Der kåres en vinder af hver skattejagt den første uge af oktober.  Læs mere om skattejagten på sharingcopenhagen. dk/ dansk/ skattejagten.   København: Drikkevandet skal stadig koges i det område, der afgrænses af Tagensvej, Jagtvej, Åboulevarden og Farimagsgade.   Københavns Energi har nu svar på de prøver, der blev taget mandag aften.    Ejendommen ligger på hjørnet ved Højbro Plads i indre by og repræsenterer det nyklassicistiske København, der blev genopbygget efter den store brand i 1795, hvor næsten 1000 huse brændte ned til grunden. Højbro Plads blev anlagt - dels som plads, dels som brandbælte - i årene umiddelbart efter branden.  Trods senere ombygninger er huset en typisk repræsentant for denne periode i dansk arkitektur, hvor håndværket og dets dispositioner i forhold til fagdeling, udtryk og konstruktioner var i fokus.  Huset er bygget på solide traditioner og ikke med henblik på at eksponere en arkitekts kunstneriske ambitioner.  Hjørneejendommen er opført 1796-97 for forlægger og bogtrykker J. F. Schultz.  Husets udseende indtil den aktuelle ombygning skyldes dels en række tidligere ombygninger, dels sammenlægningen med ejendommen Læderstræde 3 og en mellembygning til Læderstræde 5.    Fra lagerrum til butikslokale   Ejendommens funktion som forretningsejendom for skiftende virksomheder med deraf følgende ombygninger er ikke usædvanlig for ejendomme i det indre København.  I denne ejendom er de store lagerrum interessante som vidnesbyrd om dengang.  Bygninger inden for voldene var særdeles aktive og blev udsat for hårdt slid i dagligdagens arbejde.  Den væsentligste ombygning blev afsluttet omkring 1850, hvor den karakteristiske facade med de sammenhængende indfatninger fra kælder til første sal med bueafslutning blev udført. Først i 1934 blev de store åbne rum med fritstående søjler i stueetagen opført som lagerrum.  Nu er stueetagen ombygget til modebutik med adgang direkte fra gadeplan.  Bygningen repræsenterer den klassiske københavnerhistorie, hvor en bygning ombygges efter tidernes skiftende stil, mode og ambi tioner. Bygningen er derfor ikke et statisk historisk bymonument, men et levende element i husrækken. Foranderligt og historisk på samme tid. Ejendommens fredningsværdier findes dels i huset som et væsentligt element i den bygningsmasse, der danner Højbro Plads, dels i facadens udformning med de fint indfattede vinduespartier, kordongesims og bånd. Hjørnekarnappen med det karakteristiske spir er først kommet til i 1897, men selvom den således kun er 120 år gammel, ses den nok i dag som en integreret og nødvendig del af huset.  Barfoed Group købte ejendommen i 2007 af MP Pension, hvor Miljøministeriet var lejer. Da ministeriet opsagde lejemålet, gav det ejendommens nye ejer mulighed for i 2011/ 12 at igangsætte det omfattende udviklingsprojekt, som nu nærmer sig sin fuldendelse.  Barfoed Group har gennemført en enorm ombygning og renovering af ejendommen.  Den tidligere lidt tillukkede erhvervsejendom er genopstået med en stor modebutik i stueplan samt 24 eksklusive lejligheder på de øvrige 3 etager.  Huset på Højbro Plads 4 og Læderstræde 15 er erhvervet med henblik på at udvikle et spændende projekt og give nyt liv til huset og medvirke til den dynamiske udvikling i Københavns indre by. For koncerndirektør i Barfoed Group, Frederik Barfoed, er erhvervelsen og udvikling af ejendomme som denne en passion, der kan lignes med at samle på veteranbiler.  Det har været målet at eksponere husets oprindelige intentioner og tanker - dets ånd - og forene den med nutidens krav til henholdsvis en modeforretning med byens bedste beliggenhed og tidssvarende byboliger.  Barfoed Group erhverver ejendomme med henblik på at beholde dem. De skal være en god oplevelse for beboere, erhvervslejere og ikke mindst for de mange, der går forbi eller besøger husene.  Barfoed Group er en odenseansk familiebaseret ejendomsudvikler, der snart har eksisteret i 100 år. Frederik Barfoed er 3. generation i koncernen, der i dag råder over ca. 3500 lejemål fordelt på ca. 50 % boliger og 50 % erhvervslejemål. Dermed er Barfoed Group en af de største private ejendomsbesiddere i Danmark.    Respekt for den oprindelige arkitektur   Barfoed Group fungerer selv som totalentreprenør ved udviklingen af ejendomme som denne. Udover egne håndværkere - der er 70 mand ansat i Barfoed entreprenørafdeling - arbejder man med en portefølje af samarbejdspartnere, der kender både bygherre og hinanden. Det letter processen i et projekt af disse dimensioner. Og det har netop været en proces med mange udfordringer. At gennemføre et projekt som dette er mange gange vanskeligere end at bygget nyt.  Det er en stor ære at gennemføre en så stor og omfattende renovering af en af København Citys mest kendte ejendomme, og samtidig med respekt for den oprindelige arkitektur tilføre ejendommen vor tids behov, som på denne placering er butiksog restaurationslejemål i stueplan samt eksklusive lejeboliger på de øvrige etager.  Boligerne udstykkes i ejerlejligheder i forbindelse med ombygningen, men skal pt.  ikke sælges, og kommende beboere i ejendommen kan derfor kun leje boligerne.  Det er koncernens største udviklingsprojekt i bestående ejendomme i vores mere end 100 årige historie.  -Vi er selv totalentreprenør på ombygningen, men udfører ombygningen i et tæt samarbejde med dygtige fagentreprenører, som samarbejder med koncernen på andre projekter samtidig med, at den daglige ledelse af byggeriet leder byggeprocessen i samråd med ejerkredsen af koncernen - det er en styrke i en krævende proces, fortæller Frederik Barfoed.    En konstruktiv udfordring   Naturligvis ved man en del om, hvorledes huset på Højbro Plads 4 er opført, men alligevel har der været mange overraskelser undervejs, og planer har måttet ændres.  Dertil kommer hele den logistiske udfordring ved at bygge i så hektisk et område som Københavns indre by: Byggeaffald skal sorteres og bortskaffes og nye byggematerialer skal ind. Jerndragere er svejset sammen på stedet og natten har ofte været taget til hjælp ved de store og mange gange uhåndterlige transporter til og fra byggepladsen, der igennem projektperioden har været daglig - og somme tider natlig - arbejdsplads for 50-60 håndværkere, konstruktører, arkitekter m. m.    Hver en sten er vendt   Det har været et væsentligt ønske at kunne etablere en stor sammenhængende butik i stueplan med adgang direkte fra gaden. Man har derfor sænket gulvet og lagt et søjlebåret dæk ind over butikken, så den tidligere atriumgård er flyttet en etage op og overdækningen af gården er sløjfet. I Butikkens kerne er bevaret et plateau en halv etage over den omgivende gulvplan. Hér etableres et område med restaurationsfaciliteter, der - f. eks. i forbindelse med modeevents - kan adskilles fra den øvrige butik.  Facadepartierne er udformet som en arkade, så huset visuelt mod gaden løftes af en række søjler. I partierne er sat store vinduer, så der opnås størst mulig eksponering af varer og gunstige dagslysforhold i det dybe butiksrum.  Huset åbner sig nu op mod Læderstræde og den smukke Højbro Plads, det ellers i en lang årrække har fremstået noget formummet.  Da bygningen tidligere har været anvendt alene til erhvervsformål, har nedbrydnings-og genopbygningsarbejderne været særdeles omfattende, såvel med hensyn til disponering af lejligheder som etablering af nye tekniske installationer og retablering af overflader. På 2. og 3. sal er der i gårdrummet etableret svalegange, der giver adgang til nogle af lejlighederne og også vil blive brugt til lejlighedsvist ophold. Flere af de øverst beliggende lejligheder har fået tagterrasser.  Undervejs har der naturlig- Ny bygningsdel vis været en livlig dialog med byggemyndighederne om redefineringen af det fredede hus. Selvom huset nu fremstår med dets oprindelse intakt - eller revitaliseret - er der ikke mange sten i huset der ikke er blevet vendt. Hér er tænkt mange tanker og efterprøvet mange muligheder.    Store og små lejligheder   De 24 lejligheder varierer i størrelse fra 2-5 værelser og fra ca. 70-240 m2. De er alle udført i de bedste materialer med luksuriøse køkken-og badeforhold, nye egeparketgulve og i øvrigt et meget højt udstyrsniveau.  Hver bolig byder på et væld af lækre detaljer og spændende og utraditionelle planløsninger.  Der er desuden to store fælles tagterrasser til fri afbenyttes Signaturforklaring: Ny bygningsdel for lejerne i ejendommen, ligesom ejendommen har et lækkert, omend i omfang beskedent, gårdmiljø. Fra ejendommen er der udsigt til Højbro Plads og Amagertorv, til Bisp Absalon og til Storkespringvandet.  Området er i dag præget af et driftigt og moderne erhvervsliv, hippe caféer, eksklusive forretninger og smagfulde restauranter. Hvert år i december genoplives den særlige torvestemning med et julemarked på Højbro Plads, hvor der i årene efter branden i 1795 var grønttorv.  København er i øjeblikket en byggeplads. Umiddelbart på den enden side af pladsen etableres i øjeblikket nye restauranter og lige om hjørnet arbejdes der intenst på den ny metrostation. Højbro Plads 4 manifesterer en tendens til at revitalisere vores omgivelser.  På den ene side realiseres et ønske om at bevare og genopdage kvaliteterne ved det forgangne. På den anden side opdateres de historiske bygninger, så de kan fungere i en moderne kontekst. Der er meget godt at vente på.  n Godk: Bygherrerådgiver: Status Consult Aps Sanderumvej 16B DK-5250 Odense-SV A-3-A-31-F Approver.    Højbro Plads 4   Ombygning af Højbro Plads 4 og Læderstræde 1-5 til 24 boliger og ét butikslejemål i stueplan.  Bygherre: Barfoed Group Totalentreprenør: Barfoed Group Arkitekt: BS Arkitekter Ingeniør: OBH-Gruppen.  UDENDØRS: Godt nyt for batbørn og andre med hang til udendørs sysler. I det hjørne af Ørstedsparken, der vender ud mod Nørre Farimagsgade og Ahlefeldtsgade kan man nu få sig et slag bordtennis. Indre By Lokaludvalg har finansieret i et udendørs bordtennisbord, der kan bruges af alle.  Fredag eftermiddag havde lokaludvalget inviteret børn fra Thomas P. Hejles Ungdomshus til at indvie bordtennisbordet med en gang rundtom-bordet.  Bordet er sat op med et ønske om at skabe aktivitet i et hjørne af parken, der normalt ikke bliver brugt så meget.  Indre By Lokaludvalg benyttede lejligheden til også at høre børnenes stemme i den lokale debat. Børnene havde mulighed for at nedskrive ønsker til deres hverdag i lokalområdet på lapper paf papir og putte dem i en ' ønskebrønd'.  Iderigdommen var stor, og ønskerne talte blandt andet en lektiecafé i Nørre Farimagsgade, en legeplads med trampolin og fitnessredskaber, heste i Ørstedsparken og såmænd også en Justin Bieber-butik.  Sidstnævnte kan lokaludvalget næppe hjælpe med.  Miljøpunkt Indre By-Christianshavn deltog også i arrangementet.  Hos dem kunne børnene plante krydderurter i en såkaldt bacsac, hvilket er en form for plantesæk. Børnene fik plantesækken med hjem til Klubben, så de selv kan passe den fremover.  Man kan gratis låne bat og bolde til bordtennisbordet i Café Hacienda.  Helsingør: Omlæsningszoner for lastbiler udenfor byen, gratis el-drevne shuttlebusser og p-huse i randen af city. Det skal blive virkelighed i Helsingør, hvis det står til SF. Byens historieske centrum gøres til en grøn og bilfri oase med enkelte praktiske undtagelser - som f.eks. redningskøretøjer, politi og lignende, lyder det fra SF.  Udspillet kommer efter et møde i partiet, hvor byens fremtid stod på dagsordenen.  - Vi vil arbejde politisk for, at der bygges tre mindre P-områder eller P-huse i udkanten af bykernen, hvor beboerne i indre by skal have fortrinsret til faste p-pladser, forklarer formanden, Jannik Augsburg.  - Varetransporter bør kun finde sted mellem klokken 7 og 11 og skal som hovedregel foretages af ikke-forurenende elbiler. Uden for selve bykernen foreslår vi, at der indrettes en omlæsningszone, hvor større lastbiler kan omlæsse deres varer. Forretninger, der kræver enten privat afhentning eller udkørsel i lastbiler, bør efter SF’s mening henvises til særligt handelsområde ved f.eks. Prøvestenscentret eller i industrikvarteret, siger Jannik Augsburg.    Gratis el-drevne busser  Christian Saggau, byrådsmedlem, tilføjer, at persontransport inden for bykernen og til og fra P-områderne i fremtiden skal foregå via gratis el-drevne shuttlebusser, der med ca. 5-minutters interval kører fra f.eks. Nordhavnen til Simon Spies Plads og videre til Sudergade og Bycentret.   - Derfra vil ruten naturligt kunne gå via Trækbanen til Kongevejen og derfra ud til Prøvestenscentret, hvorfra der igen returneres til centrum, og der kunne også passende køre eldrevne taxier, som permanent kan betjene kunder fra faste taxi-holdepladser ved eksempelvis Axeltorv og på Stationspladsen. Shuttlebusserne skal være i mindre størrelse med lette ind- og udstigningsforhold, som man allerede kender og bruger det i mange storbyer i udlandet, siger Saggau.   Økonomien  Jørgen Lysemose, byrådsmedlem, påpeger, at P-områderne skal bygges og drives af private konsortier i et partnerskab med kommunen, der som modydelser får til opgave at forestå den gratis, kollektive trafik i form af eldrevne shuttlebusser.  - Dette er vi ganske overbevist om, at der vil være basis for at gøre til virkelighed. Fremtidens infrastruktur tilskriver netop en sådan udvikling, og vi er ret sikre på, at udbydere af moderne grønne trafikløsninger gerne vil være med. Ikke kun for deres blå/grønne øjnes skyld - men simpelthen fordi, at alle fremtidsorienterede transportvirksomheder med respekt for sig selv ved, at stort set alle trafikløsninger på om få år vil være tvunget til at gå i grønt, siger Jørgen Lysemose.  SF understreger, at projekt bilfri og grøn by skal kunne lade sig gøre.  - Hvad angår økonomien er det ikke mere et spørgsmål, om vi har råd til at gøre noget for miljøet i også vores by. Det er nærmere et spørgsmål, om vi har råd til at lade være, fastslår SF’s formand i Helsingør, Jannik Augsburg.do.   HANDELSLIV: Det er de små og mellemstore butikker, der kendetegner Indre By og som giver bydelen en helt unik charme.  Sådan håber jeg også, det vil være for fremtiden. Men butiksstrukturen i Indre By er måske på vej til at blive ændret.  Københavns Kommune gennemfører i øjeblikket en høring på Bliv Hørt-portalen om et tillæg til Kommuneplan 2015, der kan imødekomme en efterspørgsel efter store udvalgsvarebutikker i City.  Nu fremgår det ikke af høringsmaterialet, hvem der efterspørger store udvalgsvarebutikker i City, men det er min vurdering, at det ikke er borgerne i Indre By, der gør det.  I Indre By Bydelsplan for 2017-2020, som Indre By Lokaludvalg har udarbejdet med afsæt i en borgerpanelundersøgelse i juni 2016, beskriver lokaludvalget problematikken med store butikker i Indre By: » Specialbutikker og detailhandel skal igen have fodfæste i Indre By til glæde for hele Hovedstadsregionen.  Der på gå r en uheldig udvikling i Indre By, hvor kædeforretninger, restauranter og cafeer er ved at sætte sig på det hele. De må gerne være her, men gaderne i Indre By skal ikke ligne andre storbyers hovedstrøg.  Indre By skal være stedet, hvor man køber det, man ikke kan få andre steder. En af de må der, man kan bremse at de små butikker presses ud, er ved at forbyde sammenlægning af butiksarealer, idet de internationale kæder normalt kræver butikker med et stort areal. « Det er mit håb, at Indre Bys borgere støtter op om synspunktet og gør det gældende overfor kommunen med et høringssvar på blivhoert. kk.dk inden svarfristen den 17. december 2017.  Vi skal fremme det lokale miljø og særpræg i de forskellige kvarterer i Indre By. Det gør vi bedst ved at skabe gunstige forhold for specialbutikker og de mellemstore detailhandelsbutikker.  Store udvalgsvarebutikker hører til i storcentre udenfor Indre By.  PÅ TO HJUL: En parkeret cykel læner sig op af et skilt og spærrer vejen for gående på det smalle fortov i Hyskenstræde.  Vil man forbi, må man enten kante sig forbi cyklens forhjul eller en tur ud på gaden.  » Sådan er det hver dag, « fortæller Lis Langsø, der med bopæl lige i nærheden har talrige eksempler på henkastede cykler og mindre betænksomme parkeringer af de tohjulede køretøjer.  » Cykelparkeringen i Indre By er rent kaos og anarki. Cykler låses for eksempel fast til bænke, så man får styret i ryggen, hvis man sætter sig, « siger Lis Langsø, der også er medlem af Indre By Lokaludvalg.    Parkering halter   Lokaludvalget har netop offentliggjort en undersøgelse af cyklisternes opfattelse af parkeringsmuligheder.  57 procent svarer, at cykelparkeringen i Indre By i mindre grad opfylder deres behov, mens hver sjette mener ' slet ikke'.  » Cykler flyder overalt og er til gene for gående på fortove, « mener en af deltagerne i undersøgelsen. » Ofte mangler der organiserede cykelstativer.  Cyklerne står hulter til bulter, så ens cykel bliver spærret inde, « mener en anden.  157 personer har deltaget i undersøgelsen ved at svare på et spørgeskema på lokaludvalgets hjemmeside eller ved debatvognen, som lokaludvalget rullede ud til Bispetorvet ved domkirken tidligere på året.  Respondenterne fordeler sig ikke jævnt på køn og alder og er således ikke repræsentativ, men den giver et godt fingerpeg om, hvordan cykelparkeringen i Indre By opfattes.  Formand for Indre By Lokaludvalg, Bent Lohmann, deler undersøgelsens konklusioner.  » Der er et massivt behov for flere cykelparkeringspladser i Indre By, og derfor vil vi gerne opfordre politikerne i Københavns Kommune til at afsætte tilstrækkelige midler i kommunens budget for 2015 til at afhjælpe problemerne, « siger han.    Gaderne er smalle   Men lokaludvalgsformanden erkender samtidig, at det er noget af en opgave, at komme problemet til livs: » Det er en stor udfordring i Indre By, at der simpelthen ikke er særlig meget plads at gøre godt med. Gaderne er smalle, og der er mange der kæmper om pladsen: Bilister, cyklister, fodgængere, fortovsservering, varelevering og så videre. Det er stort set umuligt at finde ledige arealer, og derfor er man nødt til at være opfindsom for at finde løsninger, « siger Bent Lohmann.  Indre By Lokaludvalg skal drøfte cykelparkering på deres møde torsdag.  Cykelparkeringen i Indre By er rent kaos og anarki LIS LANGSØ, medlem af Indre By Lokaludvalg.    Fakta CYKELPARKERING   57 procent mener, at cykelparkeringsmulighederne i Indre By i mindre grad opfylder behovet.  16,6 procent mener, at behovet ' slet ikke' er dækket.  6 procent menter, at mulighederne for at parkere sin cykel i Indre By i høj grad opfylder behovet.  Kilde: Undersøgelse foretaget af Indre By Lokaludvalg. 157 besvarelser .    CITYFACTS 635   bilparkeringspladser skal nedlægges og omdannes til cykelparkering for at kunne opfylde det eksisterende behov i Indre By, viser en opgørelse lavet af Teknik-og Miljøforvaltningen i Københavns Kommune.    Onsdag 6. maj 19:30-21:30     Sted: Tordenskjoldsgade 21, st.th. i København   Medlemsmøde i Folkebevægelsen mod EUs komite i Indre By/Christianshavn onsdag den 6. maj kl.19.30 og onsdag den 29. april kl. 19.30 i Tordenskjoldsgade 21, st.th. i København.  Fredag 29. maj 19:30-21:30 Sted: Tordenskjoldsgade 21, st.th. i København  Medlemsmøde i Folkebevægelsen mod EUs komite i Indre By/Christianshavn  Medlemsmøde i Folkebevægelsen mod EUs komite i Indre By/Christianshavn onsdag den 6. maj kl.19.30 og onsdag den 29. april kl. 19.30 i Tordenskjoldsgade 21, st.th. i København.  EU skal holde fingrene fra bankansattes aftaler  - Krise eller ej - overenskomstforholdene aftales af arbejdsmarkedets parter og ikke af EU, udtaler Ole Nors Nielsen fra Folkebevægelsen mod EU ·Læs mere  TRAFIK: Gaderne i Indre By, som f. eks Købmagergade og Fiolstræde samt gaderne deromkring, er belastet af cykelbøller, der fuldkommen uhæmmet kommer farende, så fodgængerne må springe for livet.  Det gælder både yngre og ældre cyklister. De er direkte hensynsløse. Jeg har set hvordan en ældre gangbesværet dame var ved at blive kørt ned, da hun råbte efter cyklisten, som var en ung mand. Så fik hun fingeren, det er tankevækkende.  Det er rene cykelbøller der kører rundt i Indre Bys gader.  Knuste glas, urinsøer og dunkende beats præger bybilledet i det indre København i weekenderne og dagene op til.  Men der er efterhånden for meget natteliv og fest i gaden, mener politikere og beboere i Indre By ifølge metroxpress.  Derfor bliver der i den nye restaurationsplan for Københavns Kommune lagt op til, at antallet af barer og diskoteker, der har tilladelse til at holde åbent til klokken fem om morgenen, i fremtiden bliver bragt ned.  »Vi har en forpligtelse som bevillingsnævn til at lytte til politiet, når de siger, at Indre By har nået mætningspunktet, og at de ikke kan anbefale endnu en bevilling i området, « siger kultur- og fritidsborgmester Pia Allerslev (V) til metroxpress.  De eksisterende bevillinger bliver der dog ikke pillet ved.  Bent Lohmann, der er formand for Indre By Lokaludvalg, frygter, at et voldsomt natteliv kan få folk til at flytte fra det indre København.  »Vi er også interesserede i en dynamisk bydel. Men det har udviklet sig voldsomt de seneste ti år, og nu er det altså gået over gevind. Hvis nattelivet bliver for voldsomt, så begynder folk at flytte herfra, og det vil gøre byen mindre interessant, for så mister den også en masse liv og stemning,« siger han til metroxpress.  Restaurationsplanen kommer i høring 11. juni.  Politikerne på Københavns Rådhus har strammet parkeringsskruen så hårdt, at kommunens egne embedsmænd råber vagt i gevær. En foreløbig evaluering af parkeringstaksterne i København viser, at både restauranter og forlystelseslivet i Indre By lider under især de høje takster på aftenparkering.  I dag koster det 26 kroner pr. time at parkere i centrum af København i tidsrummet mellem klokken 8.00 og 22.00 på hverdage og mellem klokken 8.00 og 17.00 på lørdage.  »Den foreløbige evaluering har endvidere vist, at restaurationsbranchen i Indre By oplever en tilbagegang på baggrund af den nye, højere aftentakst (...) dette fald i restaurationsbenyttelsen i aftentimerne er en utilsigtet konsekvens af parkeringsstrategien og kan ikke selvstændigt begrundes i et behov for at dæmpe biltrafikken i aftentimerne i de pågældende bykvarterer,« lyder det direkte i et notat til politikerne fra Teknik- og Miljøforvaltningen.   Løsning: billig aftentakst  Kommunens forvaltning opfordrer derfor politikerne til at indføre en aftentakst, så det bliver billigere at tage bilen med på en aftentur i byen. Forslaget skal behandles på et møde i Teknik- og Miljøudvalget i morgen, og giver politikerne grønt lys,  vil time­taksten i middelalderbyen og i det øvrige område inden for søerne blive sat ned til ni kroner i tidsrummet mellem klokken 18.00 og 23.00.  »Hvis vi gerne vil have, at København er en levende by, der også tiltrækker folk udefra, så går det jo ikke at lægge et par hundrede kroner oveni deres biografbillet eller deres Tivolitur. Så derfor er det nødvendigt med p-takster på et niveau, der gør det attraktivt at besøge og handle i,« siger Venstres medlem af Teknik- og Miljøudvalget, Jesper Schou Hansen.  Udsigten til billigere aftenparkering i det centrale København modtages med glæde af Jens Zimmer Christensen, der som formand for Horesta i Region Hovedstaden repræsenterer hotel-, restaurant- og turist­erhvervets interesser.  »Der er ingen tvivl om, at de høje aftentakster har haft negativ betydning for restauranterne i Indre By. Også hotellerne har mærket det. Og det er da prisværdigt, at en offentlig myndighed går sine egne beslutninger igennem og er klar til at ændre synspunkt - det er ikke så tit, vi ser det,« siger Jens Zimmer Christensen.   Færre penge til kommunen  Analysen af parkeringsstrategien viser desuden, at Københavns Kommune i 2006 fik betydelig færre penge i parkeringskassen end forventet. For selv om en udvidelse af tidsrummet for betalingsparkering i Indre By kastede ekstra ti millioner kroner af sig i kraft af flere udskrevne parkeringsafgifter, så har bilisterne som følge af forhøjede takster i stor stil holdt sig væk - alene i Indre By kom der sidste år 45 millioner kroner mindre i billetautomaterne, end det var forudsat i parkeringsstrategien.  Foruden lavere aftentakst i Indre By foreslår forvaltningen, at en række private fællesveje i Indre Frihavn skal omfattes af reglerne for betalingsparkering. En undersøgelse af parkeringsvanerne i området viser, at der foregår en betydelig mængde ulovlig parkering i Indre Frihavn, og at en stor del af de parkerede biler tilhører pendlere, som i dag udnytter, at det er gratis at parkere i området. Derudover foreslår embedsmændene, at der også indføres betalingsparkering på de nuværende private fællesveje på Christianshavn og i Indre By.  Det har ikke været muligt at få en kommentar fra teknik- og miljøborgmester Klaus Bondam (R).   jwe@berlingske.dk    Fakta: Justering af betalingsparkering i København  En analyse foretaget af Københavns  Kommune viser, at restauranter og  forlystelseslivet i det centrale  København mister kunder pga. høje  parkeringstakster. I dag koster det  26 kr. pr. time at parkere sin bil i  Indre By (Rød zone) i tidsrummet  8.00 til 22.00 på hverdage og mellem  8.00 til 17.00 på lørdage. Teknik- og  Miljøforvaltningen opfordrer nu  politikerne til at nedsætte  parkeringstaksten om aftenen i både  Middelalderbyen og det øvrige  område inden for søerne og på  Christianshavn. Ifølge  embedsmændene bør det her kun  koste ni kroner i timen af parkere  mellem kl. 18.00 og 23.00. Til  gengæld foreslås nattaksten mellem  klokken 23.00 og 8.00 hævet fra to  til tre kroner pr. time. Endelig  anbefaler forvaltningen, at der  indføres betalingsparkering i Indre  Frihavn og på de private fællesveje i  Indre By.   Jens Kramer Mikkelsen (S), overborgmester:  

 "Indre By skal genbefolkes. Der skal skaffes flere boliger til velhavende børnefamilier. Derfor vil vi have fat i erhvervslejemålene, når virksomhederne flytter ud af byen, så vi kan ombygge lokalerne til lejligheder. For at sikre en hurtig og effektiv byfornyelse er det vigtigt, at pensionskasserne træder til som private investorer. De skal derfor tilbydes nogle skattemæssige fordele, som gør det attraktivt for dem at bidrage. Derudover skal der bygges flere boliger, herunder større familieboliger ved havnefronten. Der skal både være plads til lejer-, andels- og ejerboliger, og huslejen skal holdes nede, så Indre By ikke bliver et nyt Monte Carlo. Til det formål har vi en boligpulje på 400 mio. kr. at gøre godt med.  Bag voldene JP København fokuserer på hverdagen i Indre By. Artiklerne er skrevet i samarbejde med journaliststuderende på Syddansk Universitet i Odense.  Vi vil sørge for institutions- og arbejdspladser for at sikre, at de nuværende børnefamilier bliver boende i Indre By. De studerende er rigtige mennesker, der vil have rigtige boliger i stedet for kollegier. Derfor bygger vi lejligheder til dem i Ørestaden og på Nørrebro."  Kunne du tænke dig at bo i Indre By?  Ja, måske senere."  Skal Indre By være bilfri?  "Jeg kan godt forstå ønsket om en hel bilfri Indre By. Jeg er enig i, at boligområderne i København skal friholdes mest muligt for biltrafik. Jeg tror dog ikke, at det er realistisk at holde hele middelalderbyen bilfri. Dertil er der for mange virksomheder og for mange arbejdspladser".  Abderrahman Ben Haddou (CD), gruppeformand:  

 "Man kan ikke tale om Indre By uden at se på København som helhed. Der skal tænkes bredt, så København gøres attraktiv for alle, lige fra de helt små til de helt gamle. Hvis de bliver nødt til at flytte, skal der være alternative boligmuligheder i København. Ellers flytter de ud af byen. Vi kan få flere boliger i Indre By ved at få de større virksomheder til at flytte ud i Ørestaden og havnekvarteret. Folketinget er nødt til at ændre reglerne for huslejetilskud, fordi de holder priserne kunstigt oppe. Dermed er det kun de velhavende borgere og folk på overførselsindkomster og lignende, som i dag bor i byen. Vi vil også tiltrække folk med mellemindkomster. Og så skal der skaffes flere institutionspladser."  Kunne du tænke dig at bo i Indre By?  "Nej, for den er ikke familievenlig. Der mangler grønne områder og legepladser. Der er heller ikke nok fritidsklubber, og det er dyrt at købe ind. Jeg vil have hus og have, og det tror jeg, mange børnefamilier er enige i."  Skal Indre By være bilfri?  "Den skal aflastes så meget som muligt, så kun den nødvendige trafik får lov at køre ind i byen. Den gennemkørende trafik omlægges. Derfor går jeg ind for havnetunnellen."  Inger Marie Bruun-Vierø (R), vicedirektør, folketings-medlem og overborgmester-kandidat:  

 "Indre By skal være en blanding af boliger, liberalt erhverv og forretninger, ellers bliver den for kedelig. Kun de helt store firmaer skal flytte til Ørestaden. Både det offentlige og private skal betale byfornyelsen, ellers går det alt for langsomt. Derfor kan vi med gunstige skatteregler få pensionskasserne interesseret i at istandsætte og ombygge kontorer til lejligheder. Derudover skal vi have rettet op på den skævvridning, der er i huslejerne på leje- og ejerboliger, sådan at boligtilskuddet følger personen i stedet for boligen. Og så skal der ikke rynkes på næsen af, at det især er de bedrestillede, der har råd til at bo i Indre By, for København har brug for gode skatteydere. Derfor skal der skaffes boliger til de studerende andre steder i København, bl.a. i brokvartererne. Vi vil gøre det nemmere at finde en billig bolig. Der er alt for mange udlejningsfirmaer og andelsboligforeninger med årelange ventelister. Lovgivningen rummer mulighed for, at studerende kan bo flere sammen i større lejligheder i alment boligbyggeri. Jeg vil presse på for, at man udnytter den mulighed."  Kunne du tænke dig at bo i Indre By?  "Ja, gerne. Alt det, jeg synes er interessant, er inden for rækkevidde. Museer og biografer ligger i gå-afstand."  Skal Indre By være bilfri?  "Den skal fredes for gennemkørende trafik. Vi skal have tunneller under f.eks. Østerport Station, H.C. Andersens Boulevard og havneområdet."  Bo Asmus Kjeldgaard (SF), borgmester for miljø- og forsyningsforvaltningen:  

 "Indre By skal være grønnere med mange nye naturlegepladser, så der højst er fem minutter til nærmeste grønne område. Og vi skal have flere børneinstitutioner, så familierne ikke flytter ud af byen. Der skal være en fornuftig blanding af beboere, så man ikke nødvendigvis skal være millionær eller vinde i lotto for at bo i Indre By. De mange ældre, som sidder alene i alt for store lejligheder, skal have mulighed for at flytte til mindre lejligheder med elevator i samme område. Derfor er det vigtigt, at vi ikke river alle de små lejligheder ned, men i stedet sætter dem i stand. På den måde kan vi frigøre flere store lejligheder til familier. Der er også behov for flere lejligheder til de unge. Derfor skal der de næste fem år bygges 5000 ungdomsboliger, som er fordelt ud over hele byen. De unge skal være del af et mangfoldigt bybillede, så vi kan skabe det liv i gaderne, som får byen til at leve."  Kunne du tænke dig at bo i Indre By?  "Jeg har altid været forelsket i Christianshavn og Nørrebro."  Skal Indre By være bilfri?  "Ja, alle biler skal ud, så vi får en grønnere by. Indre By kan blive blomsten i et stærkt bæredygtigt trafiksystem. Der skal køre elbusser så ofte, at man ikke behøver køreplaner, og cyklisternes vilkår skal forbedres."  Lars Hutters (SOL), gruppeformand:  

 "Vi ser gerne et genbefolket indre København. Havnefronten er for os et ideelt sted at opføre nyt byggeri. Et samarbejde mellem boligselskaber og boligministeren skal gøre det muligt for boligselskaberne at tage billige lån, så priserne holdes nede. Samtidig skal Indre By arealsaneres, så der bliver plads til flere daginstitutioner og skoler. Vi mener også, at kommuneplanen skal indeholde forslag til grønne områder. Vi må undgå, at Indre By bliver en ghetto for enten rige mennesker eller advokatkontorer. Der skal være liv hele tiden, derfor er det også vigtigt, at unge mennesker har råd til at bo i Indre By."  Kunne du tænke dig at bo i Indre By?  "Nej. Jeg har min dejlige lejlighed på Østerbro. Og jeg har ikke lyst til at forlade hverken dén eller den gode stemning, der findes i kvarteret."  Skal Indre By være bilfri?  "Nej, ikke permanent. Men vi ser meget gerne, at man forsøger at begrænse trafikken og leder den uden om Indre By - blandt andet trafikken til og fra Amager. SOL vil også have, at man i kommunen udarbejder en specifik trafikplan for Indre By."  Ole Hentzen (K), gruppeformand:  

 "Vi støtter helhjertet ideen om, at flest mulige beboere skal tilbage til Indre By. Det kan først og fremmest gøres ved at opsige erhvervslejemålene i byen. Samtidig skal byggekravene lempes, så boligselskaberne kan se bort fra gamle byggeregler om bestemt højde på bygningerne og lignende. Indre By skal primært være for de mennesker, som ønsker de kulturelle tilbud, Indre By i forvejen tilbyder. Samtidig bør Indre By være for dem, der har mulighed for at betale dyre lejligheder med et eksklusivt supplement. Vi mener ikke, at Indre By absolut skal være fyldt med grønne arealer."  Kunne du tænke dig at bo i Indre By?  "Jeg bor allerede i Indre By. Og jeg er meget glad for det! (Ole Hentzen bor dog uden for voldene, red.)  Skal Indre By være bilfri?  "Nej, det ser jeg ingen grund til. Man skal ikke forvente, at Indre By bliver lavet radikalt om, og det gælder heller ikke trafikken."  Mikkel Warming (El.):  

 "Vi vil gerne have erhvervslejemålene ud af byen, så der bliver plads til beboelse i lejlighederne. Men det kræver, at vi gør Indre By attraktiv at bo i. Vi mener, at huspriserne må sænkes ved hjælp af politisk regulering: Det skal ikke være muligt for ejeren at presse prisen yderligere op ved at istandsætte en lejlighed, som allerede er renoveret. Byfornyelse bør ske efter beboernes egne ønsker, og så skal vi have ferielejlighederne helt ud. Indre By skal finde sin egen klang, og det sker bedst ved at blande mange forskellige mennesker, som kan give Indre By en puls også efter butikkernes lukketid."  Kunne du tænke dig at bo i Indre By?  "Nej, jeg bor på Vesterbro, og jeg elsker kvarterets livlige stemning. Så jeg kunne slet ikke forestille mig at flytte andre steder hen."  Skal Indre By være bilfri?  "Ja, al biltrafik skal ud af byen, så parkeringspladserne kan forvandles til grønne områder, og de snævre gader kan give mulighed for rekreative arealer."  Peter Skaarup (DF), gruppeformand og medlem af Folketinget:  

 "Vi er bestemt ikke imod at genbefolke Indre By. Men vi mener, at der skal være plads til både store og små - det nytter ikke at satse på en bestemt gruppe mennesker. Samtidig skal genbefolkningen ikke ske på bekostning af erhvervslivet, for der skal også være liv i det indre København i form af virksomheder. For at gøre Indre By eftertragtet at bo i er det nødvendigt at forbedre de sociale forhold, og pasningsmulighederne skal optimeres. Der skal laves flere grønne områder i byen, og vi mener, at hele havnearealet skal gøres tilgængeligt for fodgængere og cyklister. Områder, som ligger ud til vandet skal saneres, så de kan bruges til rekreative formål samt bebyggelse."  Kunne du tænke dig at bo i Indre By?  "Ja, det kunne jeg sagtens. Men jeg vil gerne bo tæt ved vandet, så hvis man laver boliger ved havnen, kunne jeg sagtens tænke mig at bo der."  Skal Indre By være bilfri?  "Ja! Vi mener, at Nørreport og Østerport skal danne ramme for parkeringshuse enten på eller under jorden, så biltrafikken så vidt muligt kan stoppes uden for Indre By. Trafik inde i byen skal foregå med bus."  Søren Pind (V), borgmester for bygge- og teknikforvaltningen:  

 "Vi vil have familier med børn tilbage til Indre By. Det er dem, der tager aktivt del i de sociale netværk som for eksempel skolebestyrelser. Og det er dem, der kan skabe det beboerliv, vi mangler i Indre By. Men for at få de færdiguddannede unge, der er i Indre By, til at blive boende, er det nødvendigt med flere familievenlige lejligheder. Det opnår vi ved at lave store erhvervslejligheder om til beboelse i stedet for. Vi ønsker også flere grønne områder, og nogle af gadearealerne bør bruges til legepladser og beplantning. Vi vil gerne omdanne København til Europas smukkeste hovedstad med gangarealer og gågader og dermed skabe grobund for kulturcentre i byen frem for at have en by, som er fyldt med tung og forstyrrende trafik.  Kunne du tænke dig at bo i Indre By?  "Jeg bor i Middelalderbyen, og jeg synes, det er pragtfuldt! Men jeg kunne godt undvære trafikstøj- og os, så jeg kunne åbne mine vinduer om sommeren!"  Skal Indre By være bilfri?  "Byen kan nok ikke blive helt bilfri. Men vi ser gerne, at den tunge trafik med lastbiler og lignende bliver ledt uden om byen for eksempel gennem en havnetunnel. Vi mener også, at der er behov for en parkeringskælder på Vesterbro, og afblæsningen af parkeringskælderen under Kongens Nytorv nærmer sig det tåbelige."  jpk@jp.dk   INDDRAGELSE: Kultur-og Fritidsforvaltningens embedsfolk mangler ikke læsestof for tiden, for der indløb hele 133 høringssvar til den varsel stramning vedrørende nattilladelser i visse gader i København, som udløb 2. marts.  De kan heller ikke klage over mangel på følelser, grumme historier og kulørt sprog for de mange frustrerede borgere i Indre By maler et voldsomt billede af ' bræk, tis, affald og manglende nattesøvn'.  » En frisk morgentur lørdag og søndag er en deprimerende oplevelse, hvor man vader rundt -uoplagt efter nattestøj -i noget, der i Løngangstræde og omegn ofte ligner en køkkenmødding garneret med alle stofskiftes efterladenskaber, « lyder der for eksempel malende og elegant, men også i denne sammenhæng relativt afdæmpet fra Mikael Stjerne Nygaard, som bor i Indre By.    Hørerne er enige   Til gengæld kan man nok ikke bebrejde de samme hårdtarbejdende embedsfolk, hvis de synes læsestoffet er en smule ensformigt. For rigtig mange mener det samme: 1. JA. Det er nødvendigt med stramninger i nattelivet og et stop for nattebevillinger, og 2.  stramningerne skal ikke blot ramme ' visse gader', men dække hele Indre By -og for den sags skyld også i brokvartererne.  Det er rigtig mange rørende enige om: » Undertegnede stemmer for et permanent bevillingsstop for natbevillinger i de berørte områder og for en nøje overvågning og jævnlig kontrol med eksisterende bevillinger med henblik på at nedbringe det uhyggeligt store antal bevillinger, « siger Indre Bys Miranda Hellman og fortsætter så: » Desuden anmoder jeg om, at stoppet udvides til hele Indre By og andre truede områder med beboelse eller blandet erhverv/ beboelse i brokvartererne.  « Frustrationen er udtalt Engagementet er lige så stort som frustrationen er udtalt blandt de allerfleste borgere, som udtrykker deres uforbeholdne holdning i høringen.  ' Bevillingsnævnet prøver at sætte prop i støjen' lød rubrikken i nærværende avis, da vi først skrev om beslutningen, og meget tyder på, at man får støj på flere måder, hvis det ikke lykkes. For kommunens manglende evne til at regulere støjgenerne i Indre By er også et tilbagevendende emne i de mange høringssvar.  Dorte Aschengreens tørre retoriske spørgsmål: » Var det mon ikke på tide at kommunen begyndte at tage hensyn til beboerne?, « går faktisk igen nærmest ordret i en række høringssvar.  » Jeg håber derfor meget på at bevillingsstoppet bliver permanent for hele Indre By, og at kommunen fremover begynder at tage hensyn til beboerne.  « Skaber nye problemer Det er naturligvis ikke alle 133, som har afgivet høringssvar, som synes de varslede stramninger er den rigtige vej frem: » Bestræbelserne på at begrænse eller helt forbyde nattilladelser i bestemte dele af byen, er således med til at øge støjen fra gaden, medmindre man antager, at lukkede natforretninger vil få de unge til at gå hjem og sove i stedet for at flytte festen ud på gaden, « lyder argumentationen for eksempel fra branchefællesskabet Danske Restauranter og Cafeer.  Så der er da lidt variation i forvaltningens forestående læsning.  ' Festen' i Indre By bevæger sig ofte ud på gader og stræder. Som her engang i Studiestræde sidste år. Foto: Simon Læssøe/ Scanpix.  En frisk morgentur lørdag og søndag er en deprimerende oplevelse, hvor man vader rundt -uoplagt efter nattestøj -i noget, der i Løngangsstræde og omegn ofte ligner en køkkenmødding.  MIKAEL STJERNE NYGAARD, borger i Indre By i sit høringssvar.    Fakta     STOP FOR NYE NATTILLADELSER   I . 014 besluttede Bevillingsnævnet at varsle et stop for såkaldte 05-tilladelser i Vestergade, Larsbjørnsstræde, Studiestræde, Teglgårdstræde, Sankt Peters Stræde og dele af Gothersgade.  Bevillingsnævnet har nu ' præciseret varslet', så det gælder alle typer nye tilladelser i tidsrummet 24 -05 i de berørte gader.  Alle ansøgninger vil fortsat blive behandlet individuelt.  Nuværende restauratører, som overholder reglerne vil fortsat kunne søge om fornyelse samt overførsel af bevilling og nattilladelse.  Borgerrepræsentationen forventes at vedtage en ny nattelivs-og restaurationsplan til efteråret.  Varslet drøftes igen, når den nye restaurationsplan foreligger.  Kilde: Københavns Kommune Bevillingsnævnet vil sætte stop for nye nattilladelser i dele af Indre By Lokale kræver, at stoppet gælder hele Indre By.  GRØNT: Hvor står byens ikoniske træer? Spørgsmålet bliver stillet i forbindelse med Københavns Kommunes nye træpolitik.  Svarene kan du være med til at give. Nu skal der nemlig indsamles forslag til særligt værdifulde og ikoniske træer.  Og for at give inspiration inviterer Miljøpunkt Indre By-Christianshavn i samarbejde med lokaludvalgene i Indre By og på Christianshavn til byvandring, hvor de meget gerne vil høre borgernes historier  De ikoniske træer er dem vi skal passe ekstra godt på. Der findes ikoniske træer mange steder i byen, men dem vi er særligt interesseret i er de ikoniske træer som står på kommunale arealer - altså dem langs vejene, på byens pladser, foran biblioteket eller i skolegården, « lyder det fra Miljøpunkt Indre By-Christianshavn.    Ikoniske træer   Grunden til indsamlingen af forslag til ikoniske træer er, at Københavns Kommune har mulighed for at beskytte ikoniske træer, på de kommunale arealer, ved at et ikonisk træ her ikke må fældes uden politisk godkendelse i det fagudvalg, der har ansvaret for træet.  De indsamlede forslag præsenteres for lokaludvalget i området som samler forslag og begrundelser og videresender et samlet forslag for området til Københavns Kommune senest 1. juli.    Gode træhistorier   Miljøpunkt Indre By-Christianshavn holder to ture, hvor man er velkommen til at bidrage med sine træhistorier - én på Christianshavn og én i Indre By.  På Christianshavn er det på onsdag 17. maj kl. 16.30-18.30 med mødested på Christianshavns Torv. Indre By-turen finder sted mandag 22. maj kl.  16.30. Her er mødestedet Regnbuepladsen.  Turene er gratis men med tilmelding af hensyn til forplejning.  Tilmelding kan ske på kontakt@a21. dk. Samme mail kan også bruges til at foreslå træer, hvis ikke du har mulighed for at gå med.    FAKTA     IKONISKE TRÆER   For at blive udpeget som et ikonisk træ, skal træet opfylde mindst fire af nedenstående syv punkter  Træet skal være et fuldt udvokset træ  Der skal være et særligt lokalt tilhørsforhold til træet (eksempelvis fungere som mødested eller lokalt åndehul)  Træet skal have en særlig arkitektonisk / rumlig værdi  Træet har en særlig biologisk værdi (være et særligt levested for planter, dyr og svampe eller være en særlig art)  Træet har en særlig aktiv betydning for det lokale mikroklima  Træet giver særlige sanselige oplevelser.  Træet har en særlig historisk betydning plantet ved en særlig begivenhed eller indgår i historisk sammenhæng.  INDRE BY: Ikke kun på landsplan blev SF den store vinder af Folketingsvalget sidste tirsdag. Også i Indre By-kredsen slog Villy-effekten for alvor igennem - endda så kraftigt, at folkesocialisterne overhalede Socialdemokraterne i kampen om at blive det største parti. SF fik små 700 flere stemmer end liste A i Indre By-kredsen.  SF's fremgang svarer stort set til den radikale tilbagegang i Indre By-kredsen, hvor partiet næsten blev halveret. Det dårlige radikale resultat betød, at Konservative overhalede antallet af B-stemmer.  Trods en større tilbagegang blev Venstre tredjestørste parti i Indre By - ikke mindst på grund af et godt personligt valg til tidligere borgmester Søren Pind.  Ny Alliance fik et flot valg i Indre By med 6,0 procent af stemmerne. Enhedslisten oplevede tilbagegang, men spidskandidaten Johanne Schmidt-Nielsen fik et godt personligt valg. Og for dansk Folkeparti var der tale om status quo i Indre By-kredsen. Partiet fik fire krydser flere end sidste valg.  Poul Gemzøe-Enemark (NA) og Bent Sohn Thomsen (KD) fik som de eneste på listen ingen personlige stemmer i Indre By-kredsen.    FAKTA: De blev valgt fra Københavns Storkreds   SOCIALDEMOKRATERNE (4):    Helle Thorning-Schmidt 49.926     Christine Antorini 4.150      Karen Hækkerup 3.765     Yildiz Akdogan 1.467     SF (4):Ida Auken 9.547     Kamal H. Qureshi 6.701     Anne Grete Holmsgaard 5.316     Özlem Sara Cekic 4.533     VENSTRE (2):      Søren Pind 7.801     Rikke Hvilshøj 3.410   KONSERVATIVE (2):    Per Stig Møller 13.377     Helle Sjelle 3.112   DANSK FOLKEPARTI (2):    Peter Skaarup 14.054     Martin Henriksen 1.070   RADIKALE (1):    Lone Dybkjær 5.290   NY ALLIANCE (1):    Naser Khader 7.456   ENHEDSLISTEN (1):    Johanne Schmidt-Nielsen 8.964   - Undersøgelsen viser entydigt, hvor vigtigt gratis parkering er for kunderne, siger Gernot Thomsen fra Bund der Selbständigen (BDS) i Flensborg.

Foreningen vil nu på baggrund af undersøgelsens resultat overbevise byen om, at den helt skal give afkald på indtægter fra parkeringspladserne i den indre by.  Foreningen foreslår, i stedet at begrænse parkeringstiden på tre timer, som skal kunne

kontrolleres ved en parkeringsskive.

- Samtidig skal refunderingen af parkeringsgebyrerne fortsætte fra erhvervslivets side.  Så kunne Flensborg i hele regionen reklamere med gratis parkering, siger Thomsen.  BDS initiativ er de seneste i en række forsøg på at få Flensborg overbevist om nødvendigheden af gratis parkering i den indre by.  Blandt andre har byens socialdemokrater fremsat lignende krav ligesom interesseforeningen for de erhvervsdrivende i

den indre by, IG Innenstadt.  ÆLDRERÅD: Lokalområdet får en markant stemme i det nye fælles Ældreråd i København, der træder i kraft fra årsskiftet.  Fem ud af de 25 medlemmer repræsenterer Indre By eller Christianshavn.  Indre By var i forvejen den bydel, der havde flest kandidater til ældrerådet, så helt overraskende er den store repræsentation ikke.  Den nuværende formand for Indre By Ældreråd, Ulla Skærved blev topscorer af Indre Bys kandidater. Hun blev valgt med 817 stemmer. Ulla Skærved har i sin kampagne op til valget blandt andet slået på en nem adgang til kommunen, for de ældre, der ikke magter computerteknik.  Den nuværende formand for Ældrerådet på Christianshavn og talsmand for de københavnske ældreråd, Bent Johansen, blev valgt med 647 stemmer.  Desuden blev Lise Helweg, Merete Råschou og Kirsten Nissen fra Indre By valgt.  Alle ældre borgere over 60 år har i to uger kunnet stemme til Københavns Kommunes ældrerådsvalg - enten per brev eller digitalt via kommunens hjemmeside.  » Jeg vil gerne sige til lykke til de nyvalgte medlemmer.  De bliver medlem af et Ældreråd, som kommer til at tale med endnu større vægt, end det forrige gjorde. At der kun er ét råd, tror jeg, betyder, at der bliver lyttet endnu mere til de holdninger og anbefalinger, som rådet kommer med, « siger sundheds-og omsorgsborgmester Ninna Thomsen ( SF) i en pressemeddelelse.  HANDELSLIV: Københavns politikere besluttede i forbindelse med sidste års budgetforhandlinger at mobilt gadesalg skulle gøres afgiftsfrit. Forslaget har netop været i offentlig høring, hvor blandt andet Indre By Lokaludvalg er blevet bedt om at forholde sig til tiltaget.  Indre By Lokaludvalg har diskuteret forslaget på det seneste møde og i den forbindelse meldte der sig en hel del uafklarede spørgsmål.  Hvad er politikernes motivation for at gøre mobilt gadesalg afgiftsfrit? Har man konstateret et behov blandt borgerne i og brugerne af Indre By for yderligere gadeslag af fødevarer? Har Teknik-og Miljøforvaltningen koordineret forslaget med den restaurationsplan, som er ved at blive udarbejdet af Kultur-og Fritidsforvaltningen? Har man overvejet, hvilke konsekvenser tiltaget kan have for butikker og kiosker bydelen? Hvem skal kontrollere at gadesælgerne overholder de regler, som de bliver underlagt? Er der taget højde for de øgede mængder af affald, som gadesalget vil medføre? Hvad er grunden til, at man vil tillade gadesalg om natten, når bydelen i forvejen af hårdt prøvet af gener fra nattelivet? Det er blot nogle af de spørgsmål, som lokaludvalget har bedt om forvaltningen om svar på, inden forslaget bliver behandlet i Teknik-og Miljøudvalget.  Lokaludvalget er skeptiske over for, at tiltaget vil bibringe Indre Bys byrum noget positivt.  Vi frygter en tivolisering af bydelen - et døgnåbent forlystelsescenter uden ro og autenticitet, og hvor det ikke er attraktivt at bo.  Tiltaget kan have store konsekvenser for bydelen, og det kan være meget svært for kommunen at tilbagerulle ordningen, hvis den ikke viser sig at fungere hensigtsmæssigt. Derfor foreslår lokaludvalget, at man starter med en prøveperiode, hvis man overhovedet skal indføre afgiftsfrit mobilt gadesalg.  Bycykler, eldrevne biler og

soldrevne vandtaxaer.  Alternative transportmuligheder

er der masser af,

når Indre København i morgen

smækker portene i for

biltrafik og holder bilfri by

fra 06.00-20.00.  Begivenheden er et led i

Københavns Kommunes Miljøtrafikuge,

der, for femte år

i træk, skal få københavnerne

til at spærre øjnene op for

de alternative transportmuligheder,

byen byder på.  I morgen vil det kun være

muligt at få bilen med ind i

Indre By, hvis der på forhånd

er søgt om tilladelse.  »Det nytter ikke noget at

prøve at mase sig igennem

uden tilladelse. Politiet vil

være til stede og kan faktisk

udskrive bøder, hvis man alligevel

prøver at smutte igennem,

« forklarer informationsmedarbejder

i Miljøtrafikugen

Søren Bom.  Ved indgangen til den bilfri

by holder cykeltaxaer og

bycykler klar til gratis at

transportere borgerne rundt

i de gamle gader, ligesom

der også er mulighed for at

snuppe en tur med en el-bil

eller sejle i soldreven vandtaxa

mellem Chritianshavns

Kanal og Nyhavn og buslinje

6A kører som sædvanlig gennem

gaderne i den indre by.  I de lukkede gader vil der

blandt andet være guidede

ture og mulighed for at kigge

ind i baggårde, der ellers er

lukkede for offentligheden.  På Amagertorv kan borgerne

få en prøvetur i det miljøvenlige

transportmiddel

"Spirit of Copenhagen", der

kan køre 583 kilometer på literen

på det miljøvenlige stof

dimethylether.  Bilfri dag onsdag ÇcÇc. september

Adgang for bilister med korselstilladelse

gennem en af de otte bemandede porte.  INHABILITET: Formanden for Indre By Lokaludvalg, Bent Lohmann, er kommet i kommunens søgelys efter en anonym borger har skrevet til kommunen med beskyldninger om, at lokaludvalgsformanden skulle være inhabil.  Bent Lohmann er også formand for Miljøpunkt Indre By-Christianshavn, og det er blandt andet den dobbeltrolle, der giver anledning til anklagerne om inhabilitet.  I den anonyme henvendelse til kommunen påpeger afsenderen, at Lohmann sidder i en dobbeltrolle og er inhabil, når han som lokaludvalgsformand er med til at give drifttilskud til miljøpunktet.  Anklagerne går også på, om, der er anvendt lokaludvalgmidler til et solcelleprojekt, som miljøpunktet har været involveret i samt spørgsmål om, hvorfor driftstilskud til miljøpunktet, som skulle være udbetalt i juli sidste år, først er udbetalt i oktober.  I den foreløbige redegørelse, som Indre By Lokaludvalg har sendt til Økonomiforvaltningen, skriver lokaludvalget, at formanden er udpeget af Borgerrepræsentationen til at sidde i bestyrelsen for Fonden Miljøpunkt Indre By-Christianshavn efter indstilling fra Indre By Lokaludvalg. Med andre ord, at der ikke er noget hverken nyt eller mærkeligt i dobbeltrollen.  Kan du ikke forstå, at det ser ud som om, du med din formandspost i lokaludvalget plejer egne interesser? » Jeg har ikke nogen personlige interesser i miljøpunktet, men jeg er optaget af at lave det bedste miljøarbejde for borgerne i Indre By, « siger Bent Lohmann, der i det hele taget » tager det helt roligt « , at han er i kikkerten for inhabilitet.  » Det er jo meget normalt at have flere poster i et udvalg, og jeg mener ikke selv, at jeg er inhabil, « siger Lohmann, der vil fortsætte både i lokaludvalget og i miljøpunktet.  Økonomiforvaltningen ønsker ikke at kommentere sagen, så længe den er i gang, men bekræfter overfor City Avisen, at man har fået en anonym henvendelse.    Skørt med dobbeltrolle   Tidligere medlem af lokaludvalget for Liberal Alliance Thomas Køhler har på facebook kommenteret sagen lige før nytår.  » Formanden er også formand i miljøpunktet, som lokaludvalget er sponsor for. Det er også lettere, hvis der bare er en mand, der bestemmer det hele og bevilger penge til sig selv, « hed det blandt andet i kommentaren på Facebook.  Men Thomas Køhler nægter overfor City Avisen, at kommentaren har noget at gøre med den aktuelle sag.  » Det er altså ikke mig, der har skrevet til kommunen, men jeg står ved, at jeg synes, at det er underligt, at de har en formand, der sidder på alle posterne, og det problem rejste jeg allerede, da jeg sad i lokaludvalget. Det er naturligt at skille de funktioner ad, så det er ikke den samme, der bevilger penge, som den, der har ansvaret for, at jobbet bliver godt, « siger Thomas Køhler, der i sin tid selv stillede op til næstformandsposten.  Der er kun én næstformandpost i Indre By Lokaludvalg, som bestrides af Henrik Anton Svendsen.  Thomas Køhler fastholder, at han gik fra lokaludvalget i august af tidsmæssige årsager og ikke, fordi han ikke blev næstformand.  Opbakning til formanden På lokaludvalgets møde i torsdags, hvor sagen var på dagsordenen, bakkede medlemmerne formanden op.  Forløbet er nu, at Økonomiforvaltningen skal tage stilling til den redegørelse, som lokaludvalget har sendt til kommunen.  Den endelige redegørelse skal godkendes på februarmødet i Indre By Lokaludvalg.  Bent Lohmann regner ikke med, at det har nogle konsekvenser for ham.  » Jeg vil fortsætte arbejdet med at lave et godt stykke miljøarbejde og pleje borgernes interesser, « siger han.  Jeg har ikke nogen personlige interesser i miljøpunktet, men jeg er optaget af at lave det bedste miljøarbejde for borgerne i Indre By.  BENT LOHMANN, formand for Indre By Lokaludvalg.  Børnefamilierne flytter i store tal ud fra Indre By. Samtidig bliver byen mere gråhåret, idet det især er borgere over 50 år, der rykker den anden vej. Næsten halvdelen af de børn, der har trådt deres barnesko i Indre By, har sammen med forældrene forladt bydelen, inden de fylder syv år. Tal fra Københavns Kommunes Statistiske Kontor viser, at børnefamilierne valfarter fra Indre By, så snart ungerne er fyldt to år. "Der er for få institutionspladser, og det gør, at familierne flytter fra Indre By," siger sundhedsplejerske Anita Drewes.  Hun har de seneste 22 år målt og vejet de yngste borgere i Indre By og betegner manglen på pasningsmuligheder inden for Voldene som et stort problem. "Mange har i forvejen tænkt sig at flytte fra Indre By, når børnene bliver lidt større men når de ikke kan få dem passet, kan de lige så godt flytte med det samme," siger hun.  Orlov under tvang  

 Der er i alt 543 vuggestuepladser fordelt på 20 institutioner i Indre By. Og på papiret skulle det næsten dække behovet hos de 597 børn under tre år, der har adresse inden for voldene. Men syv af de 20 vuggestuer er såkaldte virksomhedsinstitutioner og derfor ikke fuldt tilgængelige for børn fra Københavns Kommune. Derfor er det faktiske antal af institutionspladser til de lokale børn langt mindre. Derfor står mange forældre med valget mellem at gå på orlov eller flytte fra bydelen.  Anden ungdom i Indre By  

 Til gengæld er Indre By blevet et hit for de midaldrende. En ud af syv borgere i Indre By er i halvtredserne, mens det i kommunen som helhed kun er hver tiende. Mange af de gråhårede borgere er flyttet ind til centrum i løbet af 1990'erne, og en rundringning til ejendomsmæglere i Indre By tyder på, at strømmen af sølvræve fortsætter. Ejendomsmæglerne oplever, at flere midaldrende ønsker at flytte i city-lejlighed, når børnene er flyttet fra barndomshjemmets villa. "De midaldrende vil have deres anden ungdom. De sælger villaen nordpå for at flytte ind til byen, som endelig er ved at blive en europæisk hovedstad. Det ville have været utænkeligt for 5-10 år siden," siger Peter Norvig fra Nybolig. Det er et otium badet i kultur, der trækker mennesker i halvtredserne ind mod centrum. Men rødvinsgenerationen vil ikke helt ind i Middelalderbyen her mangler de gamle ejendomme nemlig elevatorer.  jpk@jp.dk   Råben og sang i gaderne til den lyse morgen, samt glasskår og skrald, som flyder på cykelstierne længe efter, at gæsterne er gået hjem, skal høre fortiden til i centrum af København.   Som et resultat af larm- og affaldsgenerne for beboere i Indre By har Bevillingsnævnet i Københavns Kommune valgt at stoppe med at uddele nye natbevillinger i dele af Indre By.  - Det gør vi, fordi koncentrationen af barer og diskoteker er meget tæt i dele af Indre By. Det betyder, at der er rigtig mange, som bevæger sig mellem dem, og det forstyrrer beboernes nattesøvn.  - Nu mener vi, at det er nok. Derfor siger vi, at hvis man vil åbne en bar, så skal man finde et andet sted at lægge den, siger kultur- og fritidsborgmester Carl Christian Ebbesen (DF), der også er formand for Bevillingsnævnet.  I Vestergade, Larsbjørnsstræde, Studiestræde, Teglgårdstræde, Sankt Peters Stræde og dele af Gothersgade er det derfor ikke længere muligt at få udstedt en natbevilling - de såkaldte 05-bevillinger.  Men Lilian Parker Kaule (LA), medlem af kultur- og fritidsudvalget i Borgerrepræsentationen og Bevillingsnævnet, mener ikke, at et bevillingsstop vil sætte en stopper for larmen.  - Et af problemerne er bilerne, som ræser rundt med voldsom bas, cykeltaxaer, som spiller musik, og barbusser, som drøner rundt. Det tager man ikke hånd om, i stedet går man ind og stopper bevillingerne, som jeg mener er at skyde fuldstændig ved siden af, siger hun og fortsætter:  - Det er en hårfin balance, hvis man skal sætte en stopper for gadelarmen. Man skal selvfølgelig bruge byen for, hvad det er. Men man kunne for eksempel begrænse, hvor meget man må køre rundt i Indre By ved flere ensretninger.  Carl Christian Ebbesen påpeger dog, at Københavns Kommune allerede har søsat en række tiltag, som skal mindske nattestøjen.    Blandt andet har kommunen oprettet en klagetelefon og indsat mere nattetilsyn.   Det er kun dele af Indre By, hvor bevillingsstoppet gælder, og eksisterende barer og diskoteker beholder deres bevilling.  - Bevillingsstoppet betyder ikke, at festen stopper. Den bliver bare ikke mere støjende. Hvis man vil åbne en bar, så siger vi: vælg en anden gade, forklarer Carl Christian Ebbesen.   /ritzau/  REGNBUEPLADSEN: Efterårsblæsten ryster de sidste æbler ned fra træerne, men selv om de ikke lige skulle være til at sætte tænderne i, er der masser af anvendelsesmuligheder.  Miljøpunkt Indre By-Christianshavn slår et slag for bær og frugt og udlåner nu æblepresser og fræser til at få saft og kraft ud af frugten. Mod et depositum på 500 kroner kan borgerne i Indre By og Christianshavn låne udstyret.  » Inspirationen til udlånet, kom efter vores deltagelse i Stop Madspild på Rådhuspladsen, « fortæller Dorte Heiss fra Miljøpunkt Indre By-Christianshavn.  » Det er en aktivitet hvor hele familien kan være med, og børn kan på en sjov måde lære at udnytte tilgængelige ressourcer og hvordan man undgår madspild.  Mosteriet er enkelt at bruge, frugten vaskes køres igennem æblefræseren, derefter i pressen og ud kommer den herligste saft, « fortæller hun.  Se mere på a21. dk.    NEDFALDSÆBLER     INDEN DU BRUGER ÆBLERNE SKAL DU   Vaske dem Tjekke for råd og mug Beskadigede æbler med råd og mugangreb kan indeholde svampegiften patulin og må ikke spises.  Tjekke for stødpletter. Stødpletter, som er friske og ikke er begyndt at udvikle råd, kan du nøjes med at skære væk. Husk at få det hele med.  Kilde: Miljøpunkt Indre By-Christianshavn.  To personer er blevet ramt af skud i Københavns indre by, bekræfter Københavns Politi over for Berlingske Nyhedsbureau.  Skyderiet fandt sted ved Fogedretten i Hestemøllerstræde, og den formodede gerningsmand er anholdt.  Der er ikke grund til at tro, at der er flere gerningsmænd, oplyser politiet, som endnu ikke kan sige noget om motivet bag skyderiet. Politiet kan heller ikke sige noget om ofrenes tilstand.  Der er ingen fare ved at befinde sig i nærheden af gerningsstedet, siger vagtchefen hos Københavns Politi.  BNB    Tip en ven   Der bliver masser af skilte at forholde sig til, når vardenserne slår øjnene op søndag morgen den 20. maj.  Her har betjent Jørn Ole Madsen, til venstre, afdelingschef Kristian Hede Jensen, i midten, og formand for teknisk udvalg Jens Madsen (V), slæbt et udpluk frem.  Foto: John Randeris    Porte til den indre by i Varde   Trafikplan omgærder Vardes indre by med porte af skilte, der signalerer lavere hastighed og parkeringsbegrænsninger.  Senere bliver indfaldskrydsene trukket op med rød asfalt.    AF YVONN T. LANGAGER Tlf.  7695 1983   VARDE: Søndag den 20. maj bliver trafikken i Vardes indre by ændret.  Klokken 06.00 den morgen træder første del af en ny trafikplan i kraft.  - Vi har optegnet den indre ring her, viser chef i vejafdelingen, Kristian Hede Jensen.  Han begynder ved Føtex-rundkørslen og lader kuglepennen køre ned ad Nørrevold, Kærvej, Vestervold, Slotsgade, Torvegade, Storegade, Østergade og gennem Østervold tilbage i rundkørslen.  Den indre ringvej, som politikere og planlæggere kalder den, får fartbegrænsning på 40 kilometer i timen, det samme gør alle gader inden for ringen, og enkelte vedhæftede gader som Enghavevej og Sønderbro.  - Fartbegrænsningerne skal gerne få folk til at køre udenom midtbyen, hvis de ikke har et ærinde i den, siger formand for teknisk udvalg, Jens Madsen (V).    Kør udenom   Da udvalget lancerede trafikplanen, blev højere hastighed på Vardes ydre ring brugt som guleroden, der for alvor skulle slå hul på vardensernes dårlige vaner med at køre igennem midtbyen.  Den del af planen er ikke med nu.  Årsagen er, at en hastighed på 60 kilometer i timen på Ndr.  Boulevard kræver egentlige, forhøjede cykelstier, og den investering, på omkring 4,5 millioner kroner, er der ikke sat penge af til nu.  - Vi har drøftet planerne meget.  Både med politiet og med en masse interessegrupper.  Vi har fået mange skrivelser med idéer og ændringsforslag og har virkelig vendt og drejet sagen meget, siger Jens Madsen.    Omfattende planer   Den samlede trafikplan er meget omfattende og samler op på stort set enhver mangel i det trafikale bybillede.  Til gengæld er den også meget dyr, anslået koster ændringerne i alt 35 millioner kroner, og da der ikke er sat penge af til at få tingene lavet, kan der gå endda nogle år, før alt er på plads.   Klik her for at åbne originalartiklen på Jv.dk   RIBE: Nogle vil påstå, at de snævre gader i den indre by i Ribe ikke er skabt til moderne biltrafik. Og en kendsgerning er det, at det igangværende vejarbejde i Grydergade og Hundegade ikke gør problemerne bedre.  Flere beboere i den indre by peger på, at vejarbejdet giver store trafikale problemer ikke mindst når store lastbiler, busser og biler med campingvogne kommer ind i området omkring domkirken, hvor det kniber for de store køretøjer at finde alternative gader at bruge eller vende på stedet.  Carsten Sundbæk, Ribe Kommune, er opmærksom på problemet, og for øjeblikket arbejdes der intenst med ikke mindst at forbedre skiltningen, så det bliver lettere at udgå "fælden" og komme væk igen, hvis først bilisterne er kommet helt id i byen.  - Et af problemerne er, at turister og mange andre ude fra ikke kender byen og de små gader, som de kan benytte. Og ikke mindst de store køretøjer kan have svært ved at manøvrere, hvis de kommer helt hen til vejarbejdet, fortæller Carsten Sundbæk  - Derfor prøver vi også at lave en anden form for skiltning, hvor vi blandt andet sætter skilte op, der anviser omkørsel.  - Vi arbejder også med en mere detaljeret skiltning, hvor der eventuelt ridses et kort med køremuligheder op. Men problemet er, at turister ikke kender byen, og skal de først ind på turistkontoret og hente et bykort, er de "fanget".  - Vi vil jo gerne have turisterne, og vi vil også meget gerne have, at de kommer i gen, så de kan se de mange, finde gader, vi får, siger Carsten Sundbæk  Vejarbejdet i Grydergade skal fortsættes i Nygade frem til Sønderportsgade i løbet af sensommeren.   Fakta  Vejarbejdet  I forbindelse med vejarbejde ti den indre by skiftes rør og ledninger i gaderne ud, så man ikke skal grave i flere omgange. Grydergade og Grønnegade belægges med brosten som de øvrige renoverede gader. Til efteråret kommer turen også til Dagmarsgade. Det vejarbejde vil lukke al gennemgående trafik i Ribe. Den gennemgående trafik vil blive henvist til Ringvejen.  P-PLADSER: Der kører for tiden en debat i City Avisen og i Indre By om nedlæggelse af Ppladser langs Frederiksholm Kanal.  Til de beboere, der beklager sig over planerne om nedlæggelse af P-pladser langs kanalen, vil jeg sige: Tænk, hvor er I forkælede.  Kan man både forlange, at bo i Indre By og så insistere på at have sin bil holdende udenfor gadedøren i de smalle gader eller langs de smukke kajer i Frederiksholm Kanal.  Mit svar er klart nej. Det er på høje tid, at Københavns Kommune endelig omdanner den smukke Frederiksholm Kanal til et sted, alle københavnere og gæster kan have glæde af.  Til de bilglade beboere vil jeg sige: I må finde en P-plads lidt længere væk. Det er vel ikke for meget forlangt. Eller I kunne også benytte lejligheden til at overveje, om det er strengt nødvendigt at have bil som borger i København med masser af andre transportmuligheder som cykel og den kollektive trafik.  En positiv overvejelse i den retning vil samtidig være til gavn for miljøet og klimaet.   Problemerne med støj, forurening og trafikpropper i Københavns Indre By er blevet så store, at 60 pct. af borgerne ønsker, at de få bilfrie dage under Miljøtrafikugen skal gælde hele året.    Indre By/Christianshavn: Konflikten på det kommunale arbejdsmarked og i sundhedssektoren er på vej ind i dens tredje uge. Siden 16. april har udvalgte områder i kommunerne og på hospitalerne været ramt af arbejdsnedlæggelser eller har måtte klare sig med et nødberedskab.  På børneinstitutionsområdet er Indre By og Christianshavn er et af de steder, hvor et af strejkens punktnedslag har ramt.  I modsætning til resten af Københavns Kommune er Distrikt Indre By blevet udvalgt til strejkeområde, og omkring 600 pædagoger organiseret i FOA har nedlagt arbejdet.   Da der ikke er etableret nødpasning under konflikten, har familierne selv måtte finde alternative pasningsmuligheder de sidste to uger.  Der er går omkring 3000 børn og unge i de konfliktramte institutioner i Indre By og på Christianshavn, og det betyder, at et ikke ubetydeligt antal bedsteforældre, familiemedlemmer, venner og forældrenetværk er blevet sat i gang for at få poderne passet.   Det er også tilfældet hos familien Christensen i Gammeltoftsgade. Tomas Møller Christensen og Signe Maria Christensen har måtte aktivere både familie og venner, for at få passet de to af deres tre børn, hvis institutioner er ramt af konflikten.  "Vi har to løsningsmodeller," fortæller Tomas Møller Christensen.   "Den første løsning er min moster der bor på Amager. Hun træder til to-tre gange om ugen. Hun arbejder om aften, så hun kan henter Johan og Wilma, på henholdsvis 9 og 6 år efter skole," siger han.   "De dage hvor min moster ikke kan, går Johan hjem med nogle venner, mens Wilma bliver passet af min søsters kone, der er på barsel. På den måde har vi indtil nu kunne fylde hullerne ud," fortæller Tomas Møller Christensen.  Familien er trods alt glad for, at familiens yngste pige, Marie på 3 år, stadig kan gå i hendes børneinstitution, da det er en selvejende institution, hvor pædagogerne er organiseret i BUPL og endnu ikke har besluttet, om de skal strejke.      Konflikten drukner    Besværlighederne til trods, er der også fordele ved, i en periode, at skulle organisere sin egen børnepasning.  "Det er da udemærket med den hjælp, vi får, og at der er mange af både venner og familie der er interesseret i at hjælpe. Og så synes vores ældste dreng også, at det er dejligt ikke at være så overvåget. Han nyder da de friere rammer," siger Tomas Møller Christensen.  Selvom Tomas Møller Christensen har forståelse for pædagogernes krav om mere i løn, så mener han, at børnefamilierne i Indre By og Christianshavn er kommet unødigt i klemme.   "Det man jo ser, er, at børnene i Indre By drukner i resten af konflikten på hospitalerne og i ældresektoren. Det batter ikke så meget, når man kun vælger at lukke institutionerne i Indre By ned. Det eneste, det betyder, er en masse besvær og irritation for de ramte familier. Med så få strejkende institutioner kan konflikten jo køre uendeligt," siger Tomas Møller Christensen, der hellere så, at man lukkede langt flere institutioner og så fik det overstået.   I familien Christensen frygter man, at konflikte vil køre i lang tid endnu.   "Vi frygter, at det kan køre videre i en måned på den her måde. Børnene synes jo, at det er sjovt i starten, men i længden lider de jo afsavn, når de ikke ser deres venner," siger Tomas Møller Christensen, der siger, at familiens frygt er, at pædagogerne, der er organiseret i BUPL, forkaster deres mæglingsforslag den 13. maj og nedlægger arbejdet den 18. maj. Så skal familien til at finde pasning til Marie på tre.  "Men indtil videre må vi klare os på bedste beskub med kreative løsninger," slutter han.    FAKTA:    Strejkerne i daginstitutionerne i Distrikt Indre By skyldes, at forhandlingerne mellem LFS/FOA og KL brød sammen.   31 kommunale institutioner er ramt af strejke, mens de selvejende institutioner ikke rammes af konflikten.   Forældrene får tilbagebetalt deres betaling til daginstitutionen svarende til de dage, hvor institutionen har været lukket.  Se mere på Københavns Kommunes hjemmeside: www.kk.dk  NATTELIVSGENER: Indre By er nok er den bydel i Danmark, der rummer flest natklubber, diskoteker, barer og andre former for udskænkningssteder.  Derfor ville vi i Indre By Lokaludvalg gerne have været hørt, før Kultur-og Fritidsudvalget i torsdags skulle tage stilling til et udkast til et forslag om ændring af loven om restaurationsvirksomhed og alkoholbevilling.  Udkastet er udarbejdet af Erhvervsstyrelsen.  Jeg tillod mig at gøre medlemmerne af Kultur-og Fritidsudvalget opmærksom på Indre By Lokaludvalgs holdninger.  Om Kultur-og Fritidsudvalget har taget det til sig, ved jeg ikke i skrivende stund, men jeg ser frem til, at medlemmerne af udvalget eller Kultur-og Fritidsforvaltningen redegør for sagen her i City Avisen.  Lokaludvalgets holdninger kort fortalt: En repræsentant fra lokaludvalget skal deltage, når Bevillingsnævnet tager stilling en ansøgning om bevilling i Indre By. Dette for at sikre, at de omkringboendes og bydelens synspunkter bliver hørt.  En afgørelse om en bevilling i Bevillingsnævnet skal offentliggøres i fire uger, før den træder i kraft, så for eksempel omkringboende har mulighed for at indbringe afgørelsen for Kultur-og Fritidsudvalget.  Der skal være sammenhæng mellem antallet og karakteren af bevillinger og de ressourcer, som politiet og kommunen har til at kontrollere og håndhæve loven og vilkår i bevillingerne.  Politiet skal ikke som i dag kunne give en midlertidig bevilling, indtil Bevillingsnævnet har truffet afgørelse om en ansøgning om bevilling.  Salg af alkohol fra kiosker og lignende skal reguleres af loven om restaurationsvirksomhed og alkoholbevilling.  Dette for at dæmme op for indtag af alkohol i gaderummet.  Kommunen og politiet skal forpligtes til at udpege områder i kommunen, der ikke er egnede til at rumme serveringssteder, eller i det mindste forpligtes til at udarbejde en plan for, hvor der kan ligge serveringssteder med lukketid henholdsvis kl. 5, kl. 2 og kl. 24.  Ved vurdering af, om der skal gives bevilling til enkeltstående udendørsarrangementer, skal beliggenhed og den lokale koncentration af øvrige arrangementer samt udskænkningssteder tages i betragtning.  Alkoholbevillinger skal kunne inddrages, hvis bevillingshaveren overtræder fastsatte vilkår og bestemmelser.  Jeg vil opfordre alle, der har oplevet gener fra nattelivet, til hurtigst muligt at skrive til Erhvervsstyrelsen (erst@erst.dk) og til det folketingsmedlem, man føler sig repræsenteret af, om den forestående ændring af lov om restaurationsvirksomhed og alkoholbevilling. Det er nødvendigt at få slået fast, at loven skal tage højde for forholdene i Indre By.  Lokaludvalget drøfter lov om restaurationsvirksomhed og alkoholbevilling 10. november.  Indre By: Arkitekten Jens Hvass har netop afrundet en større del af hans forskningsprojekt 'Nørre Kvartes grønne lunger'. I en større rapport undersøger han byens beplantning, og fremlægger de potentielle gevinster i at øge mængden af det grønne. Hans særlige fokus er Nørre Kvarter mellem Vestergade og Nørre Voldgade.   Fra sit eget vindue i Larslejsstræde har han direkte udsyn til sit forskningsobjekt. Herfra har han kunne betragte resultaterne af de udviklingstendenser der har præget kvarteret i dets 200 år lange historie.   "Jeg vågner selv til solsorte-sang, og det er jo dejligt, at der findes grønne områder midt ind i en by. Men faktum er, at der bliver længere og længere mellem de grønne elementer i den moderne by, og her er Nørre Kvarter ingen undtagelse," siger Jens Hvass.   Nørre Kvarter er karakteriseret ved at have en høj bebyggelsestæthed, fortæller Jens Hvass. Op gennem middelalderen var området præget af haver og gårde, og området op mod voldene var længe blot spredt bebygget. Men frem mod 1850'erne blev kvarteret stort set fuldt bebygget. Men her sluttede det ikke. Fortætningen er fortsat i det tyvende århundrede, med stadig mindre plads til træer og planter.   "På blot ti år har vi fået så mange flere biler i Storkøbenhavn, at det ville kræve 150 km rendesten af parkere dem i forlængelse af hinanden. Det giver endnu mere pres på de sparsomme kvadratmetre mellem husene. Efter 2. verdenskrig har asfalten bredt sig i gader og gårde. Jeg ser det nogle gange som et ligklæde, hvorunder intet kan vokse," siger Jens Hvass.   "Der er hård kamp om kvadratmetrene i kvarteret. I baggårdene er der mange steder kun plads til cykler og affaldscontainere, restauranter bygger toiletter ud i baggårdene, og de mange virksomheder i Indre By giver et stort behov for parkering. For eksempel har alene Telefonhuset 100 parkeringspladser inde på karréen. Et sted, der med beplantning kunne være med til at styrke kvarterets grønne lunger til glæde for både de omkringboende og dem, der arbejder der," siger Jens Hvass.     Tænk i højden    Selvom ønsket om 'mere grønt' er topscorer hos byens borgerne, mener Jens Hvass ikke, at udviklingen mod det han kalder en mere 'tør' by er stoppet.   "Middelalderbyens gaderum er for snævre til, at der er plads til træer i gaderummet. Træerne markerer sig i gadebilledet fra indhak og åbninger i facaderækkerne, og ses gennem porte. Træerne har det hårdt i gaderummet, for et træ har brug for mere end én kvadratmeter åben jord for at trives," siger Jens Hvass.   Derudover bliver der fjernet mange træer i forbindelse med ombygninger og renovering af bygninger og baggårde, fortæller arkitekten.   "Træerne forsvinder. Det er der set eksempler på i både Vestergade, Larsbjørnsstræde og på Gammel Torv. Senest er et træ skåret ned i forbindelse med et stort stilladsarbejde ved Kulkaféen. Der er ingen myndigheder der varetager situationen. Kommunen har tilsyneladende en bagatelgrænse, og den går ved parkbåndet," siger Jens Hvass.   Jens Hvass har konkluderet, at ønsker man en byforgrønnelse, så bliver man nødt til at tænke i alternative baner, og her er en udvidet brug af facadebeplantninger på byens lodrette flader en oplagt løsning.   "Facadebeplantninger er oplagte at benytte, når man vil forgrønne i en meget tæt bydannelse," siger han.   Der findes allerede flere eksempler på 'grønne vægge' i Nørre Kvarter, men der er en masser af bare gavle og bagmure der med fordel kunne benyttes til en forøget beplantning, med fuld respekt for kvarterets historiske kvaliteter.   "Med flere facadebeplantninger kan man få en smukkere by, men også en bedre og sundere by," siger Jens Hvass og peger på en lang række fordele for bymiljø og livskvalitet ud over det æstetisk potentiale.   "Facadeplanter producerer ilt og absorberer CO2, og renser luften for støvpartikler. De beskytter mod solens og frostens gradvise nedbrydning. Og de kan hjælpe med at holde bygningerne lune om vinteren og kølige om sommeren Samtidig viser en rapport, at en facadebeplantning holder murværk tørt og ikke hindrer fugttransporten gennem murene," siger han.     Bæredygtig by    En systematisk byforgrønnelse, er, trods de indlysende fordele, et langt sejt træk. Men Jens Hvass mener, at det er et nødvendigt element, hvis man ønsker en mere bæredygtig by, med sundere, smukkere og mere levende bymiljøer.   "Det er selvfølgelig meget komplekst det her. Man går ikke bare op til Bondam siger, at der skal være mere grønt. Skal der være grønnere, kræver det, at der kommer en fælles accept af at det er betydningsfuldt. Forsvaret for det grønne er en stadig kraftanstrengelse" siger Jens Hvass, der nu har lagt et meget detaljeret materiale ud på sin hjemmeside til inspiration.   "Man kan bruge mit materiale til at finde ud af, hvordan man kan benytte sig af facadebeplantning. For eksempel kan man se, om en rådhusvin egner sig til den og den situation," fortæller han.   Men det skal ikke handle om for eller imod det grønne:   "Byen skal ikke bare være overvokset som et torneroseslot, men vi bør gøre den sundere og smukkere til alles glæde," slutter Jens Hvass.     FAKTA:    Nørre Kvarter afgrænses af Vester Voldgade, Nørre Voldgade, Nørregade, Gammeltorv og Vestergade. Bydelen er for størstedelens vedkommende genopført efter branden i 1795.   Jens Hvass' projekt 'Nørre Kvartes grønne lunger' er blevet finansieret af Københavns Kommunes Byøkologiske Fond og Grundejernes Investeringsfond. Projektet er knyttet til Kunstakademiets Arkitektskole. Læs nærmere om Jens Hvass' projekt på www.jenshvass.com    Københavnske politikere stemmer ja til at indlede undersøgelser af forslag om at gøre del af indre by bilfri.    Fra februar måned 2010 kan otte nye biler til sygetransport køre ud fra garagen hos Københavns Brandvæsen. Bilerne skal bruges til hente borgere i indre København, når de har behov for at komme til og fra hospitalet til ikke-akutte undersøgelser.    Pris og kvalitet til grund for valg   I alt fem selskaber havde budt på opgaven hos Region Hovedstaden, som er ansvarlig for ambulancekørslen i området. Konkurrencen var meget tæt, men det blev Københavns Brandvæsen, der løb af med sejren, da de leverede det tilbud, der samlet set var bedst i forhold til pris og kvalitet.  Udbuddet har lagt vægt på planer for kompetenceudvikling og klagehåndtering  Kvaliteten er blandt andet vurderet ud fra bydernes uddannelsesforløb for og kompetenceudvikling af personalet, og ud fra kvaliteten af bydernes køretøjer og håndtering af klagesager. Udbuddet er kommet i hus efter 2. udbudsrunde, da der i første omgang ikke kom tilbud på den liggende sygetransport i indre København.  "Det er dejligt, at vi nu kan sige ja tak til et tilbud, hvor pris og kvalitet går hånd i hånd, og som giver bedre service og tryggere behandling til borgerne i indre by," siger regionsrådsformanden.  Klarere opdeling mellem sygetransport og ambulancer  Med de nye sygetransporter bliver der samtidig frigivet større kapacitet til de fire ambulancer, som også køres af Københavns Brandvæsen for regionen. Hidtil har ambulancerne også været brugt til sygetransporter. I fremtiden skal ambulancerne først og fremmest reserveres til akutte opgaver. Samtidig vil bestilte sygetransportture kunne blive afviklet uden lange ventetider, da sygetransportture ikke som hidtil vil være afhængige af ledig ambulancekapacitet.  Følg med i dit lokalområde KULTUR: Guldalder og graffiti, grunge og Grieg, Ghita og guitar, gadegøgl og gallerier..  Det københavnske kulturkatalog er kolossalt og alsidigt, og byen er landets hovedstad - også når det gælder kultur - med tilbud indenfor alle kunstarter.  Men hvilke behov og ønsker har borgerne i Indre By på kulturområdet? Og hvordan udvikler bydelens kulturinstitutioner sig, så de på bedste mulige måde tilgodeser de lokale beboeres ønsker? Det spørgsmål stiller man sig i Huset-KBH i Rådhusstræde, der i næste uge byder på en tre dage lang wokshop for lokale borgere med interesse for kulturen.  Der er ikke fordi, der mangler publikum til de ca. 1400 arrangementer om året inden for musik, film, teater og litteratur, som man står for.  Men Huset vil gerne udvide kredsen af brugere og have en mere aktiv dialog med Indre Bys borgere om deres kulturvaner og de kulturtilbud, de kunne ønske sig at få i Huset og i andre af Indre Bys kulturinstitutioner.  » Vi vil gerne vide noget mere om hvad vi skal tilbyde, hvis vi skal appellere mere til de lokale, « siger Jakob Thorkild Overgaard, der er Husets primus motor på projektet.  » Vi vil gerne spille aktivt med i samfundsudviklingen, udvikle vores publikumskontakt og gøre vores tilbud endnu mere mangfoldige end de allerede er, « siger han.    Ønsker og ideer   På workshoppen vil Indre Bys borgere få mulighed for at fremlægge deres ideer og ønsker om kulturtilbud, arrangementer og aktiviteter.  Med workshoppen, der blandt andet er støttet af Indre By Lokaludvalg, får medarbejderne i Huset et bedre billede af kulturbehovene hos borgerne i Indre By og samtidig får de lokale borgere lejlighed til at høre om de mange muligheder, som Huset og de foreninger og netværk, som bruger Huset, kan tilbyde de lokale.  » Vi har grupper, der arrangerer rollespil, aftener for homoseksuelle, punkforeninger og stand up, men vi er også åbne for arrangementer med klassisk musik eller musikquiz, hvis det er det, der er interesse for, « siger Jakob Thorkild Overgaard, der ser workshoppen som en chance for at ryste folk sammen, dele visioner og ideer og måske endda gøre nye kræfter interesserede i at engagere sig i Huset.  Tilmelding til workshoppen den 14.-16. Januar kan ske på www.facebook.com/SkabDin-Kultur. Her har bydelens borgere også mulighed for at komme med ideer til arrangementer.  I februar vil Huset rulle ud i bydelen med Indre By Lokaludvalgs debatvogn for at få yderligere en snak med borgerne om kulturen i hjertet af København.  Torsdag blev det besluttet i Københavns Kultur- og Fritidsudvalg at sende såkaldte natteværter på gaden i det indre København.  Natteværterne skal være et uniformeret mellemled mellem politi, beværtninger og beboere og får som et tre måneders forsøg fra foråret 2019 til opgave at tale gemytterne til ro, når der støjes og laves fest i gaden til gene for beboere og andre. Ideen stammer blandt andet fra Roskilde Festival og Amsterdam.  Både politikere, restaurationsbranchen, politiet og beboere i Indre By er fortalere for den nye autoritet i nattelivet. Liberal Alliances medlem i udvalget, Karina Bergmann, mener derimod ikke, at Natteværter er en god idé.  »Vi skal ikke bruge 0,4 mio. kr. på planlægning og kompetenceudvikling på et forsøg, der kun strækker sig over tre måneder fredage og lørdage. Natteværterne har ingen myndighed, og de bør ikke agere kommunale barnepiger ude i byen,« siger Karina Bergmann om ordningen, der i foråret kørte som et spædt og efter sigende succesfuldt forsøg ledet af folk fra Roskilde Festival.  De nye Natteværter får primært til opgave at gå i dialog med folk, der fortsætter den våde fest ude på gaden.  »Hvis en restaurant, en bar eller en natklub lukker klokken 24.00 eller 02.00 eller 03.00, står folk ude på gaden og diskuterer, fordi de ikke er klar til at tage hjem,« siger Karina Bergmann.  Hun vil hellere give udskænkningsstederne lov til at holde længere åbent.  »Når de så står der i en ordentlig brandert, kan det selvfølgelig godt blive lidt højlydt. I de situationer er det meget bedre at tillade barer at have åbent til klokken fem eller seks eller syv om morgenen, for så er folk klar til at gå hjem.«   Efter flere års polemik og mange beboerklager satte Bevillingsnævnet i København i september stop for flere natbevillinger i det indre København.  Karina Bergmann, medlem af Kultur- og Fritidsudvalget i København for LA  »Jeg har mødt beboerne flere gange. De kommer aldrig til at blive tilfredse.«   Vi har fået et fremmedgjort forhold til, hvad det vil sige at bo i en by, mener Karina Bergmann.  »En by støjer og larmer, og den er ikke altid rengjort til punkt og prikke, når man kommer ud med sin barnevogn og skal have sin caffè latte søndag morgen. Vi taler aldrig om, at det også er kioskerne og supermarkederne og spisestederne, der har længe åbent og står for en stor del af kundegrundlaget og flowet i byen - for eksempel 7-Eleven og Netto ved Rådhuspladsen.«     Beboerne bliver aldrig tilfredse   Medlem af Kultur- og Fritidsudvalget for de Radikale, Christopher Røhl Andersen, har været på studietur til Amsterdam for at se Natteværterne i funktion. Han kom begejstret hjem. De lydsluser, plomberede lydanlæg og forbud mod udendørs musik, som Københavns Kommune for nylig satte nye regler for i nattelivet, er ikke nok, mener han.  »Natteværter er et langt stærkere redskab. Udfordringen er, at vi hidtil ikke er gået i dialog med borgerne. Det er det, Natteværterne skal,« siger Christopher Røhl Andersen  Karina Bergmann (LA) mener, at dialogen med beboerne i de festplagede dele af Indre By er omsonst.  »Vi ser en lille gruppe beboere i Indre By, der er blevet utroligt magtfulde, og politikerne er nærmest bange for dem. Man træffer beslutninger på et forkert grundlag, hvis man lader sig styre af frygt og følelser. Jeg har mødt beboerne flere gange. De kommer aldrig til at blive tilfredse.«   BORGERMØDE: Godt et halvt hundrede mennesker brugte deres lørdag eftermiddag til at sætte et sidste fingeraftryk på den bydelsplan for Indre By, der har været undervejs i godt et halvt år. I Vartovs store sal havde Lokaludvalget Indre By inviteret til borgermøde, hvor udkastet til bydelsplanen blev præsenteret.  Gennem de seneste godt seks måneder har lokaludvalget hørt beboere, erhvervsdrivende og brugere af byen om deres holdning til byen. Debatvogn-arrangementer, et interaktivt ide-kort og spørgeskemaer har dannet grundlag for den 22 sider store visionsplan, der beskriver, hvordan lokaludvalget ser byen udvikle sig.  Lørdagens arrangement var ikke bare en korrekturlæsning af bydelsplanen. Også her kom der ideer på banen, og flere steder blev der ændret på prioriteringer og formuleringer.  Bydelsplanen for Indre By er kun en del af en samlet bydelsplan for Indre By og Christianshavn.  På grund af områdernes forskellighed har de to lokaludvalg valgt at lave hver deres bydelsplan, der så er suppleret af en fælles plan for blandt andet havnens udvikling og den gennemkørende trafik.  I denne uge sendes den samlede bydelsplan til Økonomoforvaltningen på rådhuset, hvor den bliver justeret, så den matcher formatet på bydelsplaner for andre bydele. Til juni skal de forskellige forvaltninger tage stilling til planen, og efter sommerferien forventes det, at den kommer på dagsordenen i Økonomiudvalget.  Derefter skal bydelsplanen endnu en gang ud til borgerne - nemlig i offentlig høring - inden den endeligt kan vedtages på rådhuset. Det sker formentlig til december.  BYDELSPLANEN På dinby. dk/ city kan du se udkastet til bydelsplanen.  Her har du også mulighed for at kommentere planen.  TRAFIK: Det var den helt omvendte verden. Pludselig fik Dansk Folkeparti ros fra både Enhedslisten, SF og De Radikale.  Men jeg skal også indrømme, at det vedtagne forslag om en Bilfri Kulturnat er atypisk fra vores side.  Og der skal ikke herske tvivl om, at vi trods dette stadig står på bilejernes side.  Men for en enkelt gangs skyld synes vi faktisk, at det giver god mening at lave et forsøg med at holde Indre By bilfri på kulturnatten i 2016.  Det er en god ide, fordi det i forvejen er nærmest umuligt at komme rundt i bil i Indre By, og fordi alle der køber kulturpas (87.000 købte kulturpas i 2015) automatisk får adgang til gratis transport med bus, tog og metro.  Dvs. Bilfri Kulturnat er både et rationelt og et miljøvenligt forslag.  Men jeg vil gerne pointere, at det er tale om et forsøg i 2016, og at forsøget er afgrænset til Indre By.  Tanken er, at Indre by da heller ikke skal være mere bilfri end, at det fortsat skal være muligt at køre med bus og taxa.  Mere ræverøde er Dansk Folkeparti altså ikke blevet.  Tanken er, at Indre by da heller ikke skal være mere bilfri end, at det fortsat skal være muligt at køre med bus og taxa.  Mere ræverøde er Dansk Folkeparti altså ikke blevet.  KARIN STORGAARD (DF), medlem af Borgerrepræsentationen.  Tre biler kørte søndag eftermiddag sammen i Indre By i København ved Bremerholm.  Derfor var trafikken en kortvarig periode spærret i begge retninger mellem Kongens Nytorv og Nationalbanken.  Kort efter klokken 16.30 oplyste Københavns Politi til Berlingske Nyhedsbureau, at vejene i centrum igen er farbare.  Umiddelbart er der ingen alvorlig personskade hos nogle af de implicerede i uheldet, oplyser vagtchefen ved Københavns Politi.  BNB  HELSINGØR: På landsplan hærger butiksdøden fortsat, og antallet af ledige forretningslokaler stiger. I Helsingør er situationen anderledes.  I bykernen bliver der færre tomme butikker, og antallet af ledige detailhandelskvadratmeter falder.  -Hvis man går igennem Helsingørs indre by, kan man se, at der er færre ledige butikslokaler, end der var for et år siden. Så vi klarer os bedre end resten af Danmark, og det går også bedre her end i de omkringliggende større byer, forklarer Mikkel Søby, ejendomsmægler ved Home Erhverv.  På landsplanen er ledigheden for detailhandelslokaler steget i de seneste måneder.  Der er tæt på i alt 700.000 kvadratmeter tomme butikslokaler.  Tal fra Oline. dk og Lokalebørsen viser, at kun 2.000 af disse ledige butikskvadratmeter er i Helsingør inden for postnummer 3000, hvilket er en meget positiv situation ifølge Søby.  -800 af de 2.000 kvadratmeter hører til i Prøvestenscentret, og det er jo en stor del af det samlede tal.  Men som helhed klarer Helsingør sig godt, Prøvestenen bliver opvejet af, at udviklingen i Helsingør City går i en positiv retning, fortæller ejendomsmægleren.    En attraktiv by   For et år siden var der også omkring 2.000 kvadratmeter tomme butikker i Helsingør, men de lå stort set alle sammen i bykernen. Siden da har Helsingørs indre by tiltrukket en del nye butikker.  -Helsingør er simpelthen en attraktiv by. Svenskerne er kommet tilbage, turisterne kommer. Og Helsingør er en speciel by, blandt andet kendetegnet ved, at der er mange mindre lokaler, som ikke kan bruges til store kæder. Her er der så plads til specialbutikker, siger Mikkel Søby.    Priserne holder   Home Erhverv-ejendomsmægleren pointerer samtidig, at Helsingør ikke bare skiller sig ud ved, at antallet af ledige butikslokaler i bykernen falder. I modsætning til mange andre byer kan Helsingør også holde sit prisniveau per kvadratmeter -prisen per butikskvadratmeter er cirka på samme niveau som i 2008.  -Det er også atypisk i forhold til resten af landet, hvor der generelt er en lavere udbudt kvadratmeter-pris. Det spiller måske ind, at Helsingørs indre by ikke har så mange detailhandelslokaler.  Vi får hurtigere fyldt op end for eksempel Hillerød, hvor udbuddet er langt større, og der er langt flere tomme butikker, forklarer Mikkel Søby.  Home Erhverv oplever i øvrigt, at salget af investeringsejendommen går bedre end sidste år.  Københavnerne har fået bedre plads til cyklen på byens gader.  Det kan skyldes, at mange af dem selv lader bilen stå og springer på cyklen.

Efter syv år, hvor stadig flere biler dagligt har krydset det såkaldte Søsnit omkring City, er der pludselig færre biler på farten i dagtimerne.

Københavns Kommunes trafikkontor gennemførte i september en omfattende tælling af trafikken, som viser, at 4500 færre biler end i fjor kørte til og fra Indre By i tidsrummet kl.  6-18.

Søsnittet strækker sig rundt om Indre By i en æggeform gennem havnen og op gennem Søerne.  En tilsvarende tælling i september 1999 registrerede, at 318.600 biler krydsede Søsnittet i dagtimerne.  I år er det samlede tal faldet til 314.100.  Ifølge trafikkontoret fordeler faldet sig jævnt på de enkelte veje og over de 12 dagtimer.

  Økonomiske faktorer   Den faldende biltrafik beskrives i et notat, som kommunens embedsmænd i dag vil præsentere for trafikpolitikerne i Københavns Borgerrepræsentation.

Embedsmændene fremhæver økonomiske faktorer i form af pinsepakken og dyrere benzin som forklaring på de færre biler.  Men trafikpropper og de nye P-restriktioner i brokvartererne vurderes også at have fået en del bilister til at holde kofangeren væk.

Den faldende biltrafik i København følger dog tendensen på landsplan.

Vejdirektoratet har netop offentliggjort tal, som viser en markant tilbagegang for første gang siden 1984 har der i 2000 været tre måneder, hvor der er færre biler på vejene i forhold til året før.

  Flere på cykel   Samtidig med at bilerne er blevet færre på Københavns gader, krydsede 7000 flere borgere Søsnittet på cykel, da trafikkontoret talte trafikanterne.  Det er en stigning på 4,5 procent i forhold til i fjor.

Hovedstadens Udviklingsråd (HUR) har også opgjort, at flere passagerer er hoppet på busserne.

"I august havde vi en fremgang på et par procent på de store linjer i København.  Det er første gang i år, vi oplever en stigning," siger Torsten Rasmussen, køreplanchef i HUR.

