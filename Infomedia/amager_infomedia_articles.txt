   Barnestjerne idømt behandlingsdom   Den 22-årige, tidligere MPGstjerne, Anders de Vos Lassen, der også er kendt som Shit Kid, bliver idømt behandlingsdom for drabet på sin tidligere tilsynsværge i maj 2010 i Tårnby.  Den 50-årige tilsynsværge blev stukket ihjel af den tidligere barnestjerne, der har forklaret, at han i et år før drabet ikke havde taget sin medicin for skizofren paranoia. Læger fra retspsykiatrisk afdeling og Retslægerådet anbefaler også en behandlingsdom og konstaterer i mentalerklæringen, at den 22-årige var sindssyg i gerningsøjeblikket.  Han forklarede blandt andet, at han troede, at tilsynsværgen havde bedt den 22-årige om at tage hans liv. Den tidligere barnestjerne tilstår drabet og har valgt ikke at anke dommen.    Dragør-borgere stifter nyt parti   Amager Bladet kan afsløre, at en gruppe Dragør-borgere stifter en ny tværpolitisk liste, Amagerlisten. Stifterne er tidligere konservative Svend Mathiasen og skovfoged Sven Norup, der netop har meldt sig ud af Socialdemokraterne.  Budskabet og målsætningen er klar: Sammenlægning af Dragør og Tårnby. » Det ville give god mening at kæmpe for kommunal selvstændighed, hvis det betyder bedre service, lavere skat og brugerafgifter. I stedet for at lukke skoler, institutioner, biblioteker, bortsælge kommunens ejendomme og beskære på alle øvrige områder, er der betydelige beløb af spare på administration, drift og hele det politiske system, ved en sammenlægning, « siger de to initiativtagere.    Familietragedie i Tårnby   To ældre mennesker er fundet livløse i en villa på Grejsdalvej i Tårnby. Villaens 84-årige mand valgte at tage livet af sig selv, sin 83-årige kone og parrets schæferhund, som han ifølge naboer tit luftede.  Politiet modtog anmeldelsen, da noget famlie havde gjort det uhyggelige fund af de to døde mennesker og hunden. Naboer fortæller, at kvinden nærmest var fange i sit eget hus og næsten aldrig kom uden for en dør. De fortæller om en meget aktiv mand.    Storbrand i nybyggeri   En overtændt gavllejlighed er årsagen til, at en hel boligblok under opførelse på Randkløve Allé i Tårnby går i brand.  Tårnby Brandvæsen kan hurtigt konstatere, at det brænder under stort set hele taget, og indsatsen bliver udvidet til storalarm.  På byggepladsen opfører Almen Bolig-Administrationen 35 nye almene boliger og 55 plejeboliger, og det er for tidligt at vurdere, hvor mange af de nyopførte lejligheder, der er blevet beskadiget under storbranden.    Geertsen klar til politisk comeback   Venstres tidligere kultur-og fritidsborgmester i København, Amager-politikeren Martin Geertsen, er på vej til et overraskende comeback i politik som folketingskandidat i Københavns Storkreds. Martin Geertsen smed en politisk bombe på Københavns Rådhus i august 2007 med meldingen om, at han stoppede som borgmester ved udgangen af året for at gøre karriere i det private erhvervsliv.    Vinterbader fanget under isen   En 46-årig vinterbader er blevet fanget under isen ved badeanstalten Helgoland. Her lå han livløs i tyve minutter.  Brandvæsenet kom hurtigt frem, men køretøjet kunne ikke komme det sidste stykke gennem sneen på grund af manglende snerydning.  » Det er en grim smutter, « siger driftschef Jesper Schrøder fra Amager Strandpark.  Redderne gav ham intensiv hjertemassage og mirakuløst lykkedes det at få ham til at trække vejret, før han ankom til Rigshospitalet.    Ældrerådenes budget halveret   Formanden for Amager Øst Ældreråd, Mona Sillemann, frygter, at ældrerådenes synlighed går fløjten med Københavns Kommunes halvering af rådenes budget. » På et møde med sundheds-og omsorgsforvaltningen lige før jul spurgte vi til, om der var penge til at annoncere, men det fik vi at vide var mindre hensigtsmæssigt.  Men så er vi jo færdige -hvordan kan vi så komme ud til vores borgere, « siger Mona Sillemann. Københavns 12 lokale ældreråd skal fra 1. januar 2013 desuden sammenlægges til ét centralt råd og de lokale råd frygter, at man mister den lokale forankring og viden.    Nyt fokus på støj fra skyttecenter   Københavns Kommune tager en over 11 år gammel miljøgodkendelse af Københavns Skyttecenter på Selinevej op til revision, fordi der » mangler en omfattende vurdering af skyttecentrets støjbelastning -især i forhold til byudviklingen i Ørestad og Sluseholmen « , skriver Center for Miljø i begrundelsen.    Lup på Dragørs plejeboliggaranti   Socialministeriet mener, at Dragør Kommune har tilsidesat sin forpligtelse til at sørge for, at kommunen har plejeboliger nok til at kunne sikre plejeboliggarantien.  Ministeriet beder derfor Statsforvaltningen vurdere, om der skal rejses en tilsynssag mod Dragør Kommune.  Ikke mindst fordi ministeriet ikke finder det sandsynligt, » at Dragør Kommune fremadrettet vil kunne overholde plejeboliggarantien. « En fornyet redegørelse fra Dragør Kommune med korrigerede oplysninger om ventetiderne til plejehjemspladser og plejeboliger får senere Socialministeriet til at droppe en tilsynssag.    Forældre i oprør over skoleplaner   En gruppe forældre fra Gerbrandskolen er frustrerede over den måde, kommunen har tacklet behovet for flere pladser på Amagers skoler. De føler, at deres børn skal betale prisen for manglende kapacitet andre steder. Skolen er blandt de fire skoler, der nu skal have ny struktur -enten ved sammenlægning til en gigantskole med over 2.000 elever eller ved en anden form for sammenlægning.  » 30 i klasserne, nye kammerater og lærere og fire kulturer, der skal finde hinanden -det bliver jo et ragnarok, og det er det, jeg fravælger -ikke om mine børn kommer til at gå med lidt flere med lidt mørkere hud, « siger Anne-Marie Mohr Nielsen.    Årets butiksfacade på Amagerbrogade   Lokaludvalgene, handelsforeningen og kommunens Center for Bydesign er i fuld gang med at promovere Amagerbrogade som en attraktiv handelsgade.  Prisen som ' årets butiksfacade på Amagerbrogade' uddeles for første gang, og John og Birgit Vigel, som har urmagerbutikken Kvart Over, er modtageren.    Skolebestyrelser har alternativ   Skolebestyrelserne for Sundbyøster Skole, Gerbrandskolen, Højdevangens Skole og Dyvekeskolen, som i budgetforliget er dømt til en form for sammenlægning inden for en økonomisk ramme på 80 millioner kroner for at skaffe plads til to ekstra skolespor i området, opfordrer i deres høringssvar til en alternativ model, nemlig at udbygge to af skolerne med hver et spor -på hver sin side af Amagerbrogade.  » Vi er oppe mod nogle kapaciteter og dygtige regnedrenge i forvaltningen, men vi er jo også uddannede selv og kan godt lægge tal sammen, « siger lærerrepræsentant i bestyrelsen, Helge Maarup.    Den grønne Amager-planet   Om få år åbner Danmarks Akvariums Den Blå Planet i Tårnby. Og tre år senere -i 2016 -kan Amagerforbrænding åbne Den Grønne Planet -omdøbt kvit og frit -efter vinderforslaget blev præsenteret fra arkitektkonkurrencen om det nye affaldsbehandlingscenter.  Og det bliver da heller ingen ringere end Danmarks internationale stjernearkitekt, Bjarke Ingels, der skal stå for det 3,5 milliarder kroner store projekt. Ingels vandt kapløbet blandt 36 danske og internationale arkitektfirmaer -måske fordi han diskede op med et bud, der inkluderer en skibakke! .    Amagermanden sigtes for to drab   Intet tyder på, at den 45-årige Amagermand vil blive sigtet for flere drab end de to, han i øjeblikket er sigtet for. » Vi færdiggør efterforskningen i løbet af et par måneder, og så sender vi materialet til statsadvokaten, som skal tage stilling til, om der skal rejses tiltale.  I øjeblikket er der ikke noget, der tyder på, der kommer flere sigtelser for drab. Men det er ikke min endelige konklusion, « fortæller drabschef Ove Dahl, Københavns Politi.  Den 45-årige er sigtet for drabene på den 40-årige Lene Buchardt Rasmussen i 1990 og for drabet på 73-årige Edith Louise Andrup i 1987.    Amagerbanken er krakket   Trods flere redningsforsøg har Amagerbanken smidt håndklædet i ringen og er krakket.  Amagerbanken blev søndag 6.  februar overtaget af Statens skraldespandsselskab, Finansiel Stabilitet. Fredag aften fik bankens bestyrelse at vide, at der i fjerde kvartal var nedskrivninger i banken for over tre mia. kroner. Dermed er Amagerbankens egenkapital væk, der pr. 30. september sidste år var på 2,4 mia. kroner.  Både aktionærers aktier samt kunders indeståender på mere end 750.000 kroner går tabt. Også Tårnby Kommune kan risikere milliontab. Borgmester Henrik Zimino ( S) oplyser, at kommunens tab -efter oplysninger fra banken og kommunens egne vurderinger -skønsmæssigt vil udgøre cirka 5,9 millioner kroner. Tabet vil blive dækket af kommunens egenkapital.    Dragør-skole vinder sex-kampagne   Sex &amp; Samfund udnævner Skolen ved Vierdiget til årets uge sex-skole i forbindelse med den landsdækkende uge sex-kampagne.  Mobiltelefoner, tøjdyr, en fodbold, sportspokaler, bøger, en node, et bryllupsbillede, et skateboard, rulleskøjter og en bærbar computer. Det var nogle af de effekter, som eleverne i 7.-9. klasse havde taget med på vinderbilledet. Eleverne skulle hver medbringe en ting, som sagde noget om, hvem de er i forlængelse af årets tema » At være sig selv « ved at indsende et fællesbilede af eleverne med deres ting.  Med udnævnelsen følger et diplom på skolens nye status og en anerkendelse af, at skolen tager forpligtelsen om at yde kvalificeret sexualundervisning alvorligt.    Storskole for 7.-9. klasse vedtaget   Få timer inden et borgermøde om sagen indgås der politisk aftale om skolesammenlægningen på fire Amager-skoler i Sundbyerne. Således er Socialdemokraterne, SF, Radikale og Konservative landet på den model, der også var den mest forventede: Højdevangsskolen omdannes til en stor udskolingsskole, der skal fungere som 7.-9. klasse for alle elever, som også går ud af 6. klasse på Dyvekeskolen, Gerbrandskolen og Sundbyøster Skole.  Godt et par hundrede mildest talt skeptiske miner ser og lytter, mens børne-og ungdomsborgmester Anne Vang ( Soc.) gennemgår aftalen. En forælder fortæller harmdirrende på borgermødet: » Min søn skulle være startet på Højdevangen her til sommer, men vi stiler nok mod en privatskole, desværre.  Der sidder to kvinder her foran mig, som har søgt aktindsigt, og så bliver det afskrevet som et tilfældigt stykke papir. I stedet for én katastrofeskole vil man nu lave to, for Højdevangen bliver da et integrationsmæssigt mareridt, når alle de pubertetsforstyrrede unge bliver sat sammen -det kan vi levende se for os, hvordan går, « siger han.    Danmarks bedste bryghus   Verdens førende hjemmeside for ølanmeldelser, ratebeer.  com, laver hvert år en opgørelse over de bedste bryggerier i verden, baseret på de mere end 121.000 brugeres vurderinger.  På årets liste har der sneget sig tre danske bryggerier med: De meget roste Mikkeller og Beer Here er henholdsvis nummer 36 og 44 på Top 100, men Amager Bryghus fra Fuglebækvej i Tårnby er på en 23. plads Danmarks højst vurderede bryggeri.    Skolefusioner i Dragør vedtages   Med otte stemmer mod syv beslutter et AOV-flertal i Dragørs byråd, at kommunens fire skoler fusioneres til to i det nye skoleår. Dog drives de på fire matrikler, indtil det planlagte salg af Dragør Skole og Skolen ved Vierdiget er gennemført.    Lundquist bliver løsgænger i Dragør   I oktober besluttede Pernille Lundqvist at forlade Liste T og blive løsgænger. Den tidligere socialdemokrat har nu meldt sig ind i SF. » Det er tungt at sidde som løsgænger, når man gerne vil samarbejde, det går lettere at være i et parti. Det er ingen hemmelighed, at jeg allerede i Socialdemokratiet lå til venstre, så SF endte med at blive det mest seriøse bud for mig. Men også lokalt i forhold til konkrete sager er det SF, jeg er mest enig med, og derfor har jeg ikke været i tvivl, « siger Pernille Lundqvist.    Minister udnævner miljøambassadører   Klima-og energiminister Lykke Friis kommer til diplomfest på Amager Fælled Skole for at udnævne 22 nyuddannede miljøambassadører, der tilsammen taler seks sprog. Ambassadørerne er klar til at hjælpe beboere i Sundholmskvarteret med at blive mere miljørigtige i deres levevis. » I er de lokale helte, « siger ministeren til det nye miljøkorps.    Kommunefusion giver faglig gevinst   Radikale Venstre holder debatmøde på Dragør Fort om en mulig sammenlægning af Tårnby og Dragør Kommune.  Professor i statskundskab, Ulrik Kjær, er en af panelgæsterne, og hans konklusion om sammenlægning vil siden -delt i to -blive citeret af både tilhængere og modstandere af Dragørs fortsatte selvstændighed.  Professoren har forsket og specialiseret sig i kommunalpolitik og ser på strukturreformen i bakspejlet: » Der er ikke megen økonomisk besparelse i sammenlægninger.  I hvert fald ikke, hvis man fortsat holder lys i alle rådhuse.  Fordi de fleste udgifter i kommunerne ligger på plejehjem, daginstitutioner og skoler.  Hvorfor fik man så 239 kommuner til at sluge sammenlægningerne? Fordi gevinsten er faglig bæredygtighed. Jo større kommuner, desto bedre chance for kvalificeret arbejdskraft og for at specialisere sig og holde sig ajour med lovgivningen.  Gevinsterne kommer ikke med det samme, det tager nogle år, « siger Ulrik Kjær.    Ny hoveddør til hospitalet   Amager Hospital åbner sin nye akutmodtagelse med indgang fra Kastrupvej. Fremover visiteres tidligere skadestuepatienter og andre akutte patienter straks af et lægefagligt team enten videre til indlæggelse, til andet hospital, til egen læge eller bliver behandlet færdig med det samme.    Uklarhed om post til døren   Borgere over 65 år med bopæl i etageejendomme kan ikke få klar besked hos kommunerne, om de stadig kan få post op på deres egen etage, når der indføres en ny postlov 1. april. Fremover skal man visiteres i sin kommune til stadig at få post til døren, men en vejledning fra Trafikstyrelsen om, hvordan visiteringen skal foregå, kommer først midt i marts.  » Det betyder, at en del borgere formodentlig oplever, de ikke kan få klar besked, når de henvender sig til kommunen, og det er en ærgerlig situation, « siger Margrethe Kusk Pedersen, ældrechef i Københavns Kommune .    Servicebusser nedlægges   I maj i fjor lagde Københavns Kommune op til nedlæggelse af én servicebus i år og de øvrige syv i 2012, men istedet skal alle otte nu nedlægges til oktober. Trafikplanlægger i kommunens økonomiforvaltning, Jacob Lundgaard, forklarer, at det hele tiden har været planen at nedlægge servicebusruterne så hurtigt som muligt.  » På det tidspunkt, høringsmaterialet blev udsendt, var løsningen med at nedlægge en bus i 2011 og resten i 2012 det, der var hurtigst muligt på daværende tidspunkt. Det som afgør tidspunktet, er et samspil mellem forskellige kontrakter med operatører. Det er et større puslespil, som Movia sidder og administrerer.  At det nu ender med, at alle busruter nedlægges til oktober, er af rent kontraktlige årsager, og fordi der er opstået en mulighed for at nedlægge alle busser før end først antaget. Substansmæssigt er der ikke ændret noget, « siger Jacob Lundgaard.  Reaktioner i debatindlæg i Amager Bladet tyder dog kun på overraskelse over, at man allerede må vinke farvel til servicebusserne til oktober.    Ørestad skole forsinket   En oversvømmelse af byggepladsen i august og forsinkelse i leveringer forsinker nu byggeriet af Ørestad Skole og det tilhørende bibliotek, så åbningen først vil ske i januar 2012.  Det betyder, at den midlertidige genhusning for eleverne på Skolen på Islands Brygge fortsætter, indtil Ørestad Skole står klar.    Christianitter har fået 113 påbud   Siden 2004 har Slots-og Ejendomsstyrelsen udstedt 113 påbud til christianitter -enten for ulovlig tilflytning eller ulovligt byggeri, men styrelsen erkender, at langt fra alle påbud bliver fulgt af christianitterne, uden at det dog nødvendigvis har ført til yderligere konsekvenser. » Det er absolut ikke alle, der bliver efterlevet. Indtil videre har vi været ude af rive to bygninger ned, hvilket gav meget tumult, og det er jo også noget, vi overvejer. Skal vi bruge alle politiets ressourcer på det her eller ej? « forklarer sekretariatschef Kristian Lyk-Jensen fra Slots-og Ejendomsstyrelsen.    Ulovlig firmastøtte skal tilbagebetales   Hellers Yacht ankede Konkurrencestyrelsens afgørelse om, at firmaet havde modtaget ulovlig offentlig støtte Tårnby Kommune ved at betale en mindre lejepris end markedsprisen. Men nu skærper Konkuerrenceankenævnet dommen og kræver, at Tårnby Kommune får refunderet det fulde beløb siden 2005. Konkurrencerådet har opgjort den ulovlige støtte i perioden 1. marts 2004 til 30. juni 2010 til 714.333 kr. og beregnede det samlede støttebeløb, der efter forældelse af visse dele af støtten kunne påbydes tilbagebetalt til Tårnby Kommune, til 803.225 kr. inklusive renter.    Amagerbanken skal kulegraves   Forligspartierne bag bankpakkerne er blevet enige om, at der skal gennemføres en uvildig undersøgelse af alle forhold og alle aktører, der førte til Amagerbankens krak i begyndelsen af februar. Det er den undersøgelse, som statens skraldespandsselskab Finansiel Stabilitet ville have bestilt efter overtagelsen af Amagerbanken, der nu i stedet får økonomi-og erhvervsminister Brian Mikkelsen ( K) som rekvirent.  » På min foranledning beder vi Advokatrådet om at hjælpe os med at lave en undersøgelse og give gode råd om, hvem der skal stå for sådan en undersøgelse.  Kommissoriet bliver mit ansvar, så det bliver en fuldstændig uafhængig advokatundersøgelse også i forhold til Finansiel Stabilitet, « siger ministeren.    Amagerbanken gjort klar til salg   Den sunde del af den krakkede Amagerbanken er ved at blive gjort klar til salg. Finansiel Stabilitet har modtaget adskillige henvendelser fra interesserede købere til » Amagerbanken af 2011 « og sammen med bankens ledelse har Finansiel Stabilitet igangsat en salgsproces, hvor potentielle, godkendte købere kan få indsigt i Amagerbankens forretning.  » Det er kun et spørgsmål om tid, før Amagerbanken er solgt.  Det er positivt at mærke interessen for banken, og det betyder meget, at vi ved et salg kan sikre kunders vilkår og bevare så mange arbejdspladser som muligt, « siger adm. direktør Steen Hove, der forventer en afklaring om det fremtidige ejerskab senest medio maj.    Christianitter kan købe til spotpris   Mens beboere på Christianshavn skal betale gennemsnitlige kvadratmeterpriser på 31.000 kr., lægger finansminister Claus Hjort Frederiksen ( V) op til at sælge de statslige bygninger på Christiania for 3.500 kr. per kvadratmeter. Det får nu vennerne i borgerlig lejr til at beskylde ham for at være for gavmild.    Bænk på Bryggen koster én million kr.   Ville du bruge én million kroner af skatteydernes kroner på en bænk? En såkaldt interaktiv bænk har set dagens lys i Leifsgade på Islands Brygge.  Pris for bænken: Én million kroner eller godt 100 gange mere end en almindelig bænk.  Den pebrede bænk har sat sindene i kog hos flere af bænkens naboer. Den 36-årige Kenneth Hartmann bor lige overfor bænken, og kan slet ikke forstå, at kommunen har valgt at bruge så mange penge på en enkelt bænk.  » Det er jo vanvittigt og arrogant at bruge så mange penge på en bænk. Der er næsten ingen, der bruger bænken og samtidig er der kun få legeredskaber til børnene. Alle pengene er jo nærmest gået til bænken, « siger Kenneth Hartmann.  Søren Kastoft, projektchef i Teknik og Miljøforvaltningen i Københavns Kommune, erkender, at bænken nok ikke var blevet bygget, hvis de på forhånd havde kendt prisen.    For og imod sammenlægning   Amager Bladet spørger de seks partier med sæde i Dragør byråd, hvordan de forholder sig til gennemførelsen af en vejledende folkeafstemning om Dragørs fortsatte selvstændighed. Mens Konservative og SF siger klart ja, er Dansk Folkeparti lige så sikker i sit nej og foreslår i stedet, at partierne ved kommunalvalget i 2013 må gå til valg på deres holdning. Venstre afviser også en folkeafstemning og mener, at der forud skal gennemføres en grundig belysning af positive og negative konsekvenser af en sammenlægning for Dragørs borgere. Liste T er også afvisende og henviser til, at Tårnby Kommune vedvarende tilkendegiver, at de ikke ønsker en sammenlægning. Endelig er Socialdemokraterne mere henne i et ' måske'. Borgmester Allan Holst mener, at » et sådant spørgsmål er for Socialdemokraterne et anliggende for vælgerforeningen, der typisk vil tage sådanne drøftelser på et medlemsmøde eller en generalforsamling.  En folkeafstemning -uanset tema -bør afholdes på et oplyst grundlag. For eksempel enten i form af en beskrivelse af konsekvenserne eller et fremtidigt værdigrundlag. « .    Hjemløse i litteraturprogram   Journalisterne Mikael Bertelsen og Mads Brügger anviser nye veje til, hvordan et litteraturprogram skal skrues sammen.  I DR2-programmet ' Læsegruppen Sundholm' mødes de to journalister med fire hjemløse fra herberget Sundholm -Anita, Edmund, Rahim og Michael -og diskuterer litteratur.    Opbakning til havnetunnel   På baggrund af en rapport fra Dansk Industri støtter overborgmester Frank Jensen ( S) idéen om en havnetunnel øst om Københavns centrum. Og det vil aflaste trafikken på Amager gevaldigt, siger formanden for Amager Erhvervsråd, Hugo Andersen: » Det er jo en turnaround -en helt anden kurs end Ritt Bjerregaards. DI har lavet en fremragende rapport. Det er jo meningen, at vi skal skabe en infrastruktur, der dur, for at få virksomhederne tilbage til byen.  Og det vil være en gevinst uden lige for Amager. Folk kan komme hurtigere til lufthavnen, og al trafik nord fra, det slipper vi for, « siger han.    Både cykelrute og multihal på Holmen   Der er plads til både cykelruten ' Christianshavnerruten' og den nye multihal, som er planlagt på Holmen, mener Københavns Kommune. Christianshavns lokaludvalg havde ellers bedt om en udskydelse af cyklist-projektet, som går over de omstridte havne-og kanalbroer via Holmen og gennem Christiania, da ruteføringen går gennem den grund, hvor der nu skal bygges sportshal.    Lundqvist: Sælg ikke Dragør Skole   Efter nye tal fra Undervisningsministeriet viser, at Dragør Skole leverer Danmarks syvendebedste karaktergennemsnit i 9. klasses afgangsprøve, opfordrer SF's Pernille Lundqvist byrådet til at genoverveje, om det er en god ide at sælge skolen, som det er planlagt.    Vil redde svømmehal med årskort   Brugerbestyrelsen i Hollænderhallen i St. Magleby foreslår nu at finansiere den lukningstruede svømmehals fortsatte drift via salg af årskort.  Politikerne godkender ideen, men der bliver siden kun solgt en lille procentdel af det nødvendige antal årskort, og svømmehallen ender derfor med at blive lukket.    Præcedens for tillægsbevillinger   Når eleverne i 7.-9. klasse på Sundbyøster Skole, Gerbrandskolen, Dyvekeskolen og Højdevangens Skole fra skolestart 2012 begynder at strømme til Højdevangen, skal den være færdigombygget til et » fedt udskolingsmiljø « . Hertil er der afsat fem millioner kroner til fysiske forbedringer plus to, som eleverne selv skal være med til at spendere.  Skolebestyrelserne for de fire skoler kritiserer økonomien i skarpe vendinger, men børneog ungdomsborgmester Anne Vang ( S) pointerer, at de syv millioner godt kan blive til mere end det, når 80 millioner til hele den nye skolestruktur skal fordeles: » Tillægsbevillinger er der præcedens for i den slags sager, hvis det altså viser sig, at nøgletallene ikke holder, « siger hun.    Demonstration for bussluse   532 demonstranter går på gaden for at demonstrere mod et forslag om at krydre en trafiksanering af Prinsessegade med en nedlæggelse af busslusen på Holmen. Fjernes busslusen, vil der køre flere biler gennem Prinsessegade, forventes det i Københavns Kommunes forvaltning.  Derfor mener demonstranterne ikke, at planerne harmoner med, at politikerne for halvandet år siden besluttede at trafiksikre Prinsessegade af hensyn til børnene.    Nyt naturcenter i strandparken   Et nyt naturcenter vil måske blive en realitet allerede i 2012 tæt ved Strandstation 1 i Amager Strandpark. Naturcentret skal benyttes til leg og læring for folkeskole og børneinstitutioner, men også være åbent for både planlagte og uplanlagte ture for mange andre borgergrupper.  Samtidig vil Københavns Kommune kunne bruge stedet som base for udflytterbørnehaver.    Skraldekortege afslutter epoke   Siden 1994 har Renoflex-gruppen eksisteret som aflægger af R98 for erhvervsskraldekunder.  Men nu slutter den amagerkanske odyssé for 80 renovationsarbejdere, der har kørt med skrald i hele byen fra virksomheden på Kløvermarksvej.  Det markerer de med en kortege på 70 vogne, som tager turen via Amager Strandvej og motorvejen til deres nye arbejdsgiver, Marius Pedersen A/ S, i Rødovre.    Postbude tester nye el-cykler   I sensommeren 2011 flyttes postbudenes central fra Lyongade, så alle breve bringes ud gennem centret i Laplandsgade, der får omkring 80 fuldtidsansatte.  Og de omtrent 40 postbude, der skal sørge for det, kommer til at køre deres ruter på mellem fire og 20 kilometer på batterier. Flere af budene er med til at teste prototyper på el-cykler, som skal gøre det lettere at bringe posten ud. Christian Kruse er et af de postbude, der har været med til at teste: » Den er god at køre på, og den sparer en masse kræfter.  Førhen var man meget træt, når man kom tilbage efter seks timer på ruten, men jeg er slet ikke så udmattet længere. Alle dem, der har været med til testen, kører faktisk rundt og smiler, « siger han.    Den gamle gasbeholder nedrives   I december 2010 afviste Kulturarvsstyrelsen at frede den gamle gasbeholder ved Sundby Gasværk, fordi den var for nedslidt til at bevare. Nu river Københavns Energi gasbeholderen ned, hvorefter grunden skal sælges. Mange har betragtet gasbeholderen som et vartegn i Amager Øst, der nu forsvinder.    Alfred Josefsen: Dragør er Irma-land   Når Irma til juni flytter ind i SuperBrugsens nuværende lokaler ved Neels Torv i Dragør, er det samtidig startskuddet til en ny dagligvarekrig om kunderne.  Efter åbningen af Føtex Food på Magleby Torv i efteråret, er konkurrencen blevet intensiveret, men Irmas adm.  direktør Alfred Josefsen mener ikke, at der udelukkende bliver tale om at kapre frafaldne SuperBrugsen-kunder tilbage fra Føtex Food.  » Dragør er Irma-land, og vi ved, at mange borgere i årevis har tilkendegivet, at de gerne vil handle i byen, hvis der åbner en Irma. Derfor kan vi være med til at trække mere handel hjem til byen, « siger Alfred Josefsen til Amager Bladet.  Irma-butikken åbner 9. juni, og herefter vil kampen om kundernes gunst komme til at stå mellem Irma, Føtex Food, Netto og SuperBest.    Amager Strandpark taber sag   Det var i strid med det EU-udbudsretlige ligebehandlingsprincip, da Amager Strandpark I/ S i 2004 gav entreprenøren Hoffmann/ Boskalis JV opgaven med at anlægge Amager Strandpark. Det konkurrerende firma Per Aarsleff A/ S skal derfor have otte millioner kroner i erstatning af Amager Strandpark samt have dækket sagsomkostninger fo 947.500 kroner, det besluttede Højesteret og omstødte dermed Østre Landsrets dom fra februar 2008.    » Amagermanden « var et monster   For S., der er barndomskammerat med den såkaldte Amagermand, kommer det ikke som noget chok, at hans 45-årige kammerat nu er sigtet for to kvindedrab og for voldtægt mod i alt seks piger og kvinder.  » Vi, der kender ham, ved, han er et monster fra dag ét af. Hvis man har fulgt ham fra begyndelsen, har man kunnet se, hvor det bar hen.  Så er der ikke længere noget, der kan chokere, « siger S., et af politiets vigtigste vidner i sagen, til Kanal 5s krimimagasin » Krimi5 « . S., der ikke ønsker at stå frem med navn eller genkendeligt billede i magasinet, er vokset op i 1970erne og 1980erne sammen med Amagermanden i et hårdt kvarter på Amager.  Kvarteret var præget af banden Nøragersminderødderne, der senere blev til rockergruppen Bullshit, som S. og Amagermanden havde tilknytning til.    Bekymret for rocker-magt   Finansminister Claus Hjort Frederiksen ( V) og Københavns overborgmester Frank Jensen ( S) har været politiske modstandere i en menneskealder, men deres synspunkter og bekymring flugter fuldstændigt i spørgsmålet om rockerog bandekriminalitetens indflydelse på Christiania. De henviser begge til en række voldsepisoder, som i løbet af det seneste år er refereret i fristadens eget blad, Ugespejlet, og som får Hjort Frederiksen til at sammenligne tilstandene med de mest barske indvandrermiljøer.  » Jeg har læst om eksempler i deres blad derude på, at der udvikler sig en selvjustits, hvor man ikke anmelder forbrydelser til politiet, men klarer det ved Christianias egen sharia-lovgivning. Det er et skræmmende perspektiv. Ligesom parallelsystemer i indvandrergrupper er en uting, er det også en uting, hvis der på Christiania er et parallelretssystem, « siger Claus Hjort Frederiksen.    Bestyrelse taber sag om vejbomme   Grundejerforeningen Søvangs bestyrelse led et smerteligt nederlag på den ordinære generalforsamling, idet bestyrelsens forslag om at gøre to vejafspærringer permanente på Tværvej -i folkemunde døbt Berlin-muren -blev stemt ned af et massivt flertal; 138 stemte imod og 50 for forslaget.  Forsøgsordningen med afspærringer har virket et år, men uden den ønskede effekt.    Cyklist dræbt af vanvidsbilist   En 33-årig mand døde på Rigshospitalet af de kvæstelser, som han blev påført af en flugtbilist på Amager Boulevard.  Flere pårørende har været på stedet, hvor den 33-årige blev påkørt, og her er lagt blomster og kort som en sidste hilsen til deres ven. Flugtbilisten, en 25-årig mand, blev fredag fængslet i Københavns Dommervagt efter påkørslen.  Han vil nu blive sigtet for uagtsomt manddrab.  Den 25-årige bilist var muligvis spirituspåvirket og stak af efter ulykken, hvor han ramte den 33-årige og en anden cyklist. Vidneudsagn tyder på, at bilisten kørte over for rødt, da han ramte de to cyklister, hvoraf en 20-årig cyklist slap uden større skader.    Meyers madskat fra Kongelunden   96 sider og over 1.000 opskrifter -mad til hver dag, året rundt.  Claus Meyer er rundhåndet i sin nye kogebog, der ligesom de gamle almanakker følger årets gang. Bogen blev præsenteret før påske i Kongelunden.    Verdens bedste restaurant   Det gik, som bookmakerne havde gættet på. Christianshavner-restauranten Noma endte igen på førstepladsen på gastronomiens svar på den verdensrangliste, der hedder World's 50 Best-restaurants Siden Noma gjorde sin entre på World's 50 Best-listen i 2006 har Københavns absolutte toprestaurant hvert år taget et tigerspring op ad listen for 26. april sidste år at lande med samlede fødder på førstepladsen som intet mindre end verdens bedste restaurant.    Jobcenter koster Dragør penge   Fejlagtig sagsbehandling i 2008 af Dragørborgere i Jobcenter Tårnby giver det foreløbige facit, at Dragør Kommune må tilbagebetale 3,9 mio. kroner til staten. Fejlen kan for eksempel være, at en borger indkaldes for sent til et møde i jobcentret, så de deadlines og tidsplaner, staten stiller krav om, ikke overholdes.  Fordi Dragør Kommune ikke har haft mulighed for at øve indflydelse på fejlbehandlingen af sagerne, vil Dragørs økonomiudvalg henvende sig til Statsforvaltningen med påstand om, at Dragør ikke skal tilbagebetale refusionerne.    Våren frygter ekspropriation   Haveforeningen Våren risikerer at blive stillet overfor ny ekspropriation, hvis Banedanmark vil inddrage jordarealer til ekstra godstogspor ved Ørestad i forbindelse med Femernforbindelsens etablering. Banedanmark har besigtiget villagrunde ved baneskråningen i Haveforeningen Våren .    Tårnby-firma kan gå bankerot   På grund af en lemfældig sagsbehandling og en særdeles løs skønsrapport risikerer Annette og Peter Heller nu at miste hele deres livsværk, det familieejede Hellers Yacht i Kastrup Ny Lystbådehavn, efter Konkurrencerådet har afgjort, at firmaet skal tilbagebetale 800.000 kroner til Tårnby Kommune for at have betalt husleje til under markedsværdien siden 2004. Derfor ser ægteparret ingen anden udvej end at stævne Konkurrencerådet ved Sø-og Handelsretten, for at få sagen mod dem afvist. Ægteparret har derfor allieret sig med en af landets eksperter indenfor erhvervslejemål, advokat Ejner Bækgaard, der kalder sagsforløbet for » lemfældigt «.    Drabschefen takker offentligheden   Ove Dahl har sat et utal af mordere og voldtægtsmænd bag tremmer, men han husker selv bedst de uopklarede sager.  Og sagen om Amager-manden gjorde ham euforisk. Nu går drabschefen på pension og på sidste arbejdsdag takker han offentligheden for at finde frem til gerningsmanden.    Metrolinje på Amagerbrogade?   Endnu inden byggeriet af Metro Cityringen for alvor er gået i gang, lancerer Københavns Kommune nu en storstilet plan til i alt 48 mia. kr., der skal sikre yderligere tre nye metrolinjer.  En massiv metroudbygning vil betyde, at nye byudviklingsområder samt tætbebyggede områder som Amagerbrogade forsynes med metrostationer.    Aktionærer gør klar til retssag   Banen er kridtet op til den første retssag mod parterne i Amagerbankens konkurs. En gruppe af Amagerbankens aktionærer vil anlægge sag mod Amagerbankens gamle og nye ledelse, Finansiel Stabilitet og Finanstilsynet. Aktionærerne vil have erstatning for de tab, de har lidt i forbindelse med handler med Amagerbankens aktie efter beslutningen om den sidste kapitalrejsning i banken, oplyser Dansk Aktionærforening.    Forstander skal til jobsamtale   SFs gruppeformand på Tårnby Rådhus, Brian Franklin, blev beskyldt for nepotisme ved at love faste ansættelser på Tårnby Produktionsskole. Nu har kommunen opslået stillingen som forstander, mens sammensætningen af bestyrelsen er udpeget.    Kløvermarken er fredet for fremtiden   Københavns Kommunes planer om at bygge boliger på Kløvermarken fik det sidste søm til ligkisten, da Fredningsnævnet afgjorde, at Kløvermarken er fredet for fremtiden som rekreativt område. Danmarks Naturfredningsforening klagede til Fredningsnævnet, da kommunen gjorde indsigelse mod fredningsplanerne i kølvandet på daværende overborgmester Ritt Bjerregaards vision om at bygge boliger på området.  Danmarks Naturfredningsforening ( DN) beskriver kendelsen som en sejr for de brugere, der strittede imod og på et tidspunkt indsamlede 35.000 underskrifter.    Taxikørsel for syv millioner kroner   Københavns Kommune sender om natten hjemmehjælpere rundt i byen i taxi for syv millioner kroner om året. » Det er svært at parkere, fordi kommunen hele tiden nedlægger p-pladser, « siger den konservative Jakob Næsager.    Amagermuseet blandt de bedste   Kulturarvsstyrelsen har for andet år i træk undersøgt, hvordan gæsterne på de større statsanerkendte museer vurderer deres oplevelse af besøget. Amagermuseet i Store Magleby har deltaget i undersøgelsen, og museet ligger over gennemsnittet på alle punkter, og på alle punkter var museet i 2010 bedre eller lige så gode som i 2009.    Færøsk bank køber Amagerbanken   Amagerbankens sunde del er solgt. Køberen er den færøske bank, BankNordik, der overtager alle erhvervskunder med en krediteksponering mindre end fem millioner kroner samt få udvalgte og gode større erhvervskunder.  » Vi lægger som Amagerbanken vægt på tæt dialog med kunderne og nære relationer til det lokale marked, « siger Janus Petersen, administrerende direktør i BankNordik. BankNordik får ved købet tilført 82.000 privatkunder og 10.000 erhvervskunder.  De overtagne aktiviteter vil blive varetaget af cirka 160 overtagne medarbejdere. Parterne er også enige om at bruge tiden frem til overtagelsesdagen på at få fastlagt hvilke filialer og hvilke medarbejdere, der skal drive aktiviteterne fremover, men antallet af filialer vil blive reduceret.    Kjeldgaard afsløret for boligfusk   Københavns teknik-og miljøborgmester Bo Asmus Kjeldgaard ( SF) trækker sig med øjeblikkelig virkning som borgmester og medlem af Københavns Borgerrepræsentation.  Det sker, efter Ekstra Bladet kan dokumentere, at Bo Asmus Kjeldgaard i over et år har overtrådt bopælskravet i den kommunale valglov. Borgmesteren har reelt boet hos sin kæreste på Frederiksberg og ikke i den lejlighed på Amager, hvor han er tilmeldt folkeregistret.  » Der gælder ikke en type regler for borgere og en anden for politikere. Derfor trækker jeg mig som borgmester.  Jeg vil i særdeleshed gerne beklage over for københavnerne, at jeg ikke har fulgt reglerne. Det er sløseri fra min side, at jeg ikke har haft styr på tingene, « siger Bo Asmus Kjeldgaard.    Tom Fuglevig ny førstemand i gaden   Den 65-årige Tom Fuglevig er ny formand for Ama'rButikkerne.  Han afløser den 24 år yngre Lars Albrecht Jensen. Et generationsskifte med omvendt fortegn er en realitet.    Baykal afløser Bo Asmus Kjeldgaard   Den 33-årige Ayfer Baykal afløser Bo Asmus Kjeldgaard som teknik-og miljøborgmester, mens sundheds-og omsorgsborgmester Ninna Thomsen indtræder som ny politisk leder for partiet på Københavns Rådhus.    Borgerlige raser over Hækkerup   Amager-politikeren, socialdemokraten Karen Hækkerup lover at skåne borgere på Sydamager ved etableringen af en betalingsring, men borgerlige politikere kalder det » populisme af værste skuffe « . Karen Hækkerup skriver i et læserbrev i Amager Bladet, at der vil kunne laves undtagelser for borgerne på Amager i forbindelse med etableringen af en betalingsring.    Farligt vejkryds for cyklisterne   Tårnby Kommune har etableret grøn venstresvingspil til cyklister i krydset Amager Landevej og Kristtorns Allé , men bilisterne kører frem for rødt på grund af signalforvirring.  Kirsten Anslev var tæt på at blive påkørt to gange inden for en uge. » Kommunen burde overveje at fjerne cyklisternes venstresvingspil, fordi den giver falsk tryghed, når bilisterne tror, at de kan køre, selvom der er rødt bagude, « siger Kirsten Anslev.    Christianitterne vil købe Christiania   Christianitterne har besluttet at sige ja til regeringens tilbud om at købe fristadens ejendomme fra Staten, oplyser gruppens talsmand.    Dragør ønsker mindre samarbejde   Et enigt Dragør-byråd anbefaler Venstres lovforslag på tinge om at lette betingelserne for det forpligtende samarbejde med Tårnby. Især ser Dragørs politikere positivt på den del af lovforslaget, der beskriver, at den lille kommune i det forpligtende arbejde kan lave aftale med andre kommuner om de opgaver, der er omfattet af loven samt kan hjemtage opgaver på beskæftigelsesområdet.  I Folketinget er S imod lovforslaget, og bliver forligspartierne bag kommunalreformen ikke enige, skal der et forligsbrud til for at gennemføre en lovændring.    Vrede over servicebussers lukning   Ærgrelsen over, at Amagers to københavnske servicebusser nedlægges til oktober, har ikke lagt sig. 150 ældre borgere giver ved et borgermøde i Sløjfen på Øresundsvej deres mening til kende overfor politikere, økonomiforvaltning og Movia. Især er mange ældre beboere fra Sundparken mødt op. Når servicebusserne nedlægges, frekventerer ingen buslinjer nemlig Sundparken længere. Og gåafstande til busstoppesteder, der for yngre ben synes overkommelige, er for den gangbesværede og måske rollatorbrugende ældre borger afgørende for, om busturen helt opgives.    Dragør Bio får støtte til digitalisering   Først blev Dragør Bios anmodning om et tilskud eller en underskudsgaranti på 300.000 kroner til medfinansiering af en digitalisering af biografens tekniske udstyr sendt videre til efterårets budgetforhandlinger, men biografen ender med at få en langt tidligere afklaring fra politikerne. Et flertal beslutter at give biografen en garanti på max. 300.000 kroner til indkøb af digitalt udstyr i 2012. Dragør Bio skal dog selv ud og finde støtte til resten af finansieringen af digitaliseringen.    Dropper drift af skyttecenter   Københavns Kommune opsiger lejemålet af Københavns Skyttecenter på Selinevej. Hvis brugerne og Naturstyrelsen ikke får forhandlet en aftale på plads om fremtidig brugerdrift, lukker anlægget senest med udgangen af 2012.    Flere klager over kommunen   Borgerrådgiveren i Københavns Kommune fik 39 procent flere henvendelser i 2010 end året før fra borgere, der klager over Københavns Kommune, viser det sig i borgerrådgiverens årsberetning.  Et eksempel på en klagesag er en kvinde, som fik tilbudt en bedre institutionsplads til sit handicappede barn -den lå dog langt fra kvindens hjem.  Hun fik oplyst, at det var en formsag at få en kørselsaftale, og at hun blot skulle ansøge samme sted. Kvinden accepterede tilbuddet og meldte barnet ud af den daværende institution i tillid til, at sagsbehandlerens oplysning var korrekt. Det viste sig, at kvinden skulle søge om kørselsaftale i en anden forvaltning, hvor hun så fik afslag. Hun måtte efterfølgende bruge op til fem timer dagligt på transport, da barnet ikke kunne vende tilbage til sin gamle institution.    Studie Tværs overtager arven   Studie Tværs slår dørene op for et nyt lydstudie i Ungehuset i Norgesgade. I samarbejde med hip hop projektet Ghetto Gourmet skal det give områdets unge mulighed for at brage gennem lydmuren til det professionelle musikmiljø.  Studiet har arvet grej -og resten af pengene -fra den nedlagte Klub 47.    Kulturforening til caféfolket   Café 5-øren har nu også en kulturforening med lokalpolitikeren Bjarne Fey ( SF) som primus motor på en stribe udfl ugter, der sætter fokus på øens folkelige kultur, historie og arkitektur. Fey har længe været en særdeles ivrig kender af Sundbyernes lokale kolorit, både når det kommer til prisbelønnet arkitektur, Amagers militære forhistorie og den mere folkelige kultur.  Samtidig er han flittig gæst på caféen, og sammen med bartender Susanne Thorsen har han nu fået gang i den nye forening.  CHRISTIANSHAVN: De to Amagerpiger Amalie og Emilie har været blikfang for Amager Bladets 140 års avisjubilæum, og de to friske Dragør-piger i deres flotte Amagerdragter bød gæsterne velkommen til restaurant Ravelinen, hvor bladets første 140 år blev fejret med manér.  Til tonerne af ' Silles Jazzkvintet' dukkede kunder, forretningsforbindelser, samarbejdspartnere, nye og gamle aviskollegaer samt ikke mindst alle forgreninger af læserkredsen op ved indgangsportalen for at hilse på bladets ledelse og medarbejdere.  Amager Bladets chefredaktør Jan Jeppesen takkede for det store fremmøde og nævnte i sin tale, at bladet har overlevet den ene trussel mod bladets overlevelse efter den anden.  » Amager Bladet er efterhånden en af de danske ugeaviser, der ikke er sygnet hen i bladskoven.  Det skyldes først og fremmest nogle stærke rødder, og at bladet har grokraft, også når økonomiske storme eller andre trusler kan tage pusten fra de fleste. Anden verdenskrig, finanskrise, bankkrak eller et nedbrændt arkiv -Amager Bladet har overlevet det hele.  Ja, tænk engang; I 1999 snakkede man om den store avisdød, da internet og senere de sociale medier holdt indtog i de danske hjem. I dette spektakel af ukritisk og til tider uvæsentlig information, der deles på kryds og tværs, er Amager Bladet stadig en avis på tryk, « konstaterede Jan Jeppesen.  formand Bjarne Fey.  140 ÅR: Selvtilliden har altid været stor på Amager Bladet. De ansatte er simpelthen stolte af deres avis.  I lokalerne i bladhuset i Ebertsgade hænger den gamle forside -i guldramme -fra bladets 125 års jubilæum i 1999. Det er et vidnesbyrd om, at Amager Bladet har en historisk lang tradition for at være amagerkaneres førende nyhedsmedie.  En position, der blev yderligere forstærket i 2004, da professor Anker Brink Lund fra Syddansk Universitet analyserede de danske lokalaviser og uddelte topkarakteren 10 til Amager Bladet som eneste af de 18 undersøgte lokalaviser.  Grundstammen i Amager Bladet hver uge er mindst en kritisk historie, en reportage og en personlig historie.  Samtidig er indholdet præget af notitsstof, sport, kultur, debat og en lederartikel.  Den ugentlige lederartikel er med til at cementere, at Amager Bladet gerne giver udtryk for meninger og holdninger.  Amager Bladet bliver flittigt citeret af andre medier, og bladet læses af alle forgreninger af læserkredsen -også af folk, der ikke har bopæl på øen, men som enten har tegnet abonnement eller læser bladets e-paperudgave.  En af forklaringerne på Amager Bladets succés og topkarakter tilbage i 2004, er, at bladets redaktionelle indhold er præget af væsentlighed og objektivitet. En sag bliver altid behandlet kritisk, men fair. Og Amager Bladet kæmper gerne en god sag.  Det kan vi takke den kontinuitet for, der har præget chefredaktørerne gennem årene.    Uheldigt tal   Tallet er uheldigt, men 13 navne er på listen over chefredaktører, der har været med til at præge det redaktionelle indhold og udviklingen i Amager Bladets spalter.  Amager Bladet blev stiftet af bogtrykker Theodor Nielsen, og han blev efterfulgt i rækken af chefredaktører af postkontrollør Chresten Nicolaisen, der var telegrafbestyrer i Dragør, Poul Vibæk, der var sognepræst samt N. P. Svane, der var gartner og formand for Amagerlands Producentforening.  Først derefter begyndte egentlige bladfolk at interessere sig for rigtig lokalpresse på Amager. Det var Kai Holbech og Anthon Larsen.  Gunnar Haastrup Vig stod ved roret i de 40 år, da hele den eksplosive udvikling førte de bedste distriktsblade frem til deres nuværende standard, så det blev en faktor, man regnede med. Samtidig var han den, der først så behovet for et lokalt magasin til samtlige hustande, og sideløbende med abonnementsbladet Amager Bladet byggedes magasinet Amager Avis, og førte disse to blade frem til en førende position for den københavnske distriktspresse.  Da Haastrup Vig i efteråret 1970 trak sig tilbage, udnævntes Kjeld B.  Nilsson, som i et års tid havde været medarbejder på bladet, til hans efterfølger. Kjeld B. Nilsson, der var en dygtig skribent og engageret redaktør, som i kraft af sin journalistiske kunnen, sin interesse og sit lokalkendskab var Amager Bladet en god mand.    Arboe og » Salle «   Kjeld B. Nilssons efterfølger blev Claus Arboe-Rasmussen, som der stod megen respekt om, ikke alene som en dygtig bladmand, men også på grund af hans mange interesser; grundige studier i ind-og udland, som chef for » Livjægerne « og hans aktivteter for » Lions « for blot at nævne et par stykker.  Efter Claus Arboe Rasmussen blev sportsredaktør Jørgen Salomonsen udnævnt til ny redaktør. Jørgen Salomonsen var en kendt skikkelse på øen, ikke mindst fordi han spillede på Fremad Amagers divisionshold i mange år. Jørgen Salomonsen forsatte den gode redaktionelle linie, men måtte sige farvel til bladet, da han fik et tilbud, som han simpelthen ikke kunne sig nej tak til.  Jens Ove Jørgensen blev ny mand i redaktørstolen, men to år senere forlod han Amager Bladet til fordel for en stilling i Det Berlingske Hus.  Og Kim Haagen Andersen nåede at være Amager Bladets chefredaktør i tre år, inden han blev hentet til De Danske Skytte-, Gymnastik-og idrætsforeninger.  Det er Amager Bladets nuværende chefredaktør, Jan Jeppesen, som i 1989 afløste Kim Haagen Andersen.  Jan Jeppesen blev i 1985 engageret som sportsmedarbejder på bladet, senere ansat som journalist, inden han i en alder af 25 år blev udnævnt til Amager Bladets yngste chefredaktør.   Balladen om prestigeprojektet Amager Bakke og den udskældte affaldsdirektør Ulla Röttger er nået nye højder.    140 ÅR: Køenhavns bykonge gennem flere år, Egon Weidekamp forstod altid at komme i rampelyset -enten til hest ved fastalavnsridningen på Store Møllevej, hvor overborgmesteren bogstavelig talt faldt til jorden, eller ved Miss Amager-finalerne i det gamle diskotek Hollywood på Amagerbrogade.  Miss Amager-konkurrencen var i slutningen af halvfjerdserne og begyndelsen af firserne en af Amager Bladets mest populære aktiviteter. Finalen trak altid fuldt hus, og mange kendte personer stillede beredvilligt op som dommere.  Den sidste Miss Amager-finale med Katia Conradi fandt sted i juni 1984. Ti piger stillede op til finalen, og Egon Weidekamp overrakte endda præmier til de søge piger, og det var populært blandt de 416 betalende tilskuere, der fyldte Hollywood til sidste plads.  Det var fjerde gang, at Miss Amager blev afviklet i samarbejde med Katia Conradi, Hollywood og Amager Bladet.  I 1987 blev konceptet genoplivet med de nye samarbejdspartnere til Amager Bladet og Hollywood.  FARSTRUP: Et spøgelse huserer ifølge beboere stadigvæk, men ellers emmer bevaringsværdige Waar Hovedgaard fra 1500-tallet af forandring.  Vivi og Anders Amager købte hovedbygningen i 1977 sammen med 15 hektar jord, deler dog nu ejerskabet med parrets fire børn som led i et fuldført glidende generationsskifte, og med en enkelt undtagelse er alle børn og børnebørn fra nær og fjern rykket ind på gemakkerne.  De sidste brikker for generationsskiftet faldt på plads, da svigersønnen, Stefan Janek, sidste år gik på pension som F-16 pilot i det tyske flyvevåben i en alder af 42 år med rang af oberst.  Han og hustruen, Lykke Amager Janek, og deres tre børn, flyttede for nylig fra Nordtyskland til hendes barndomshjem ved Farstrup i den vestligste del af Aalborg Kommune, hvor de nu deler Waar Hovedgaards østfløj med Vivi og Anders Amager.  I forvejen var den yngste datter, Anne-Sophie, rykket ind i et nærliggende hus sammen med sin familie, sønnen Mikkel og familie frister tilværelsen i hovedgårdens portnerbolig, mens søn og medejer David og hans hustru og børn bor i midtjyske Sorring.  -Vi har alle aftalt en slags pagt, hvor vi lover hinanden, at ingen skal føle sig stavnsbundet til Waar Hovedgaard, og at stedet skal forblive i familiens eje uanset hændelser som dødsfald i ejerkredsen, fortæller ældstedatter Lykke Amager Janek, der nu har overtaget ansvaret for bed and breakfast fra forældrene.  -Jeg opgraderer oplevelsen med økologisk morgenmad, men også værelserne har fået et pift, fremhæver Lykke Amager Janek, og fremviser den nye, rummelige brudesuite med himmelseng og udsigt til Limfjorden.  Parret Vivi og Anders Amager understreger vigtigheden af familie-projektet.  -Hvis ikke børnene var flyttet ind, havde Vivi og jeg nok solgt Waar Hovedgaard.  Det koster jo både tid, kræfter og økonomi at drive sådan et sted, og jeg er overbevist om, at medejerskabet gavner ikke mindst mulighederne for at renovere løbende, kommenterer Anders Amager.  Familiens nestor står fortsat i spidsen for rundvisninger på det middelalderlige gods, der i lokale folkemunde også bliver kaldt " Waar Slot" l Det husede engang prominente som den berømte danske forfatter Knuth Becker i tre årtier, og H. C. Andersen og Kong Christian 4. hører til blandt dem, der formentlig aflagde en gæstevisit.  -Og så giver vi jo husly til et spøgelse, påpeger Anders Amager Karen Friis spøger angiveligt i skikkelse af " Den grå dame" som straf for, at hendes datter blev begravet levende bag en mur i hovedgårdens kælder, da datteren fik et barn uden for ægteskabet med en opstemt herre fra nærliggende Krastrup Gods.  -Og vores labyrint burde også blive en attraktion. Den har nu vokset sig større end den på Egeskov, fremhæver forstuddannede Anders Amager.  Sammen med sin søn Mikkel køber og sælger han svenske skovejendomme via firmaet Skov og Jagt, og det seneste skud på stammen -regnskovsbevarende teakplantager i Panama via selskabet EcoEconomics -der tilbyder aktier i det hårde, hurtigt voksende og CO2 konsumerende tropetræ.  -Det går fint med salget af skovejendomme, mens finanskrisen desværre lægger en dæmper på lysten til at købe aktier i regnskovsbevarende teaktræ, konstaterer Anders Amager.  -Måske beslutter vi os for at udbyde projektet på folkeaktier til nogle få tusinde kroner stykket.  Bed and Breakfast på Waar Hovedgaard åbner netop nu, og familien Amager byder på Åbent Hus 7. maj 13-16.  De har lagt navn til lidt af hvert, dem ude på øen. Engang lossede københavnerne sit skrald og skidt af herude, og så lå øgenavnet ligetil. Senest er nyere tids mest opsigtsvækkende serie-voldtægtsforbryder og morder blevet opkaldt efter Danmarks tættest befolkede ø.  Amagermanden blev i går formiddag kendt skyldig i to mord og seks voldtægter. Sagens brutale omfang og grusomme detaljer er igennem de 12 dage, retssagen har varet, blevet udbasuneret i de danske medier.  Så er spørgsmålet, om forbryderen havde heddet Hellerupmanden, hvis han havde været fra Nordkysten? Eller er det kun Amager, man må klistre grimme prædikater på? Som dommen for mandens ugerninger blev læst op, lod Amagermanden, MLH, sit ansigt dække af sine knyttede hænder.  Ude på Amager trækker man på skuldrene. Manden var jo sindssyg, og sindssyge mennesker findes på alle kanter, lyder argumentet »Men de kan kalde ham, hvad de vil, de journalister.  Tilnavnet er bare en fiks journalists måde at lave en smart overskrift på,« siger Kaj Munck, der sidder klar med en karrysildemad med kapers på Boulevard Bodega.  Han er efterlønner og har arbejdet som anlægsgartner i 40 år herude.  Lige nu sidder Kaj Munck over for sine to kammerater til en herrefrokost på stambaren.  Herren over for blander sig i samtalen.  »Det er jo endnu mere dårlig omtale af øen, og det er da irriterende. Vi har altid skullet høre på det med kriminaliteten, og selv om Amager er et godt sted at bo, er der hele tiden noget, der holder os fast i det dårlige omdømme,« siger Kaj Munck.  Selv om Amager kan gå fri af alle anklager, og skøre mennesker handler ens, om de er fra Hellerup eller Amager, har sagen nu sat sit præg på egnen, afbryder Kaj Munck. Han har selv været aktiv i fodboldklubben, hvor MLH var træner og ved, hvor chokerede egnens beboere har været.  »Det er så forfærdeligt, at ingen kan rumme det,« siger han.    Første drab i 1987   MLH, eller Amagermanden om man vil, begik sit første drab i Valby i 1987, derefter fulgte drabet på en 40-årig skolelærer i Fasanskoven på Amager i 1990. Politiet fik aldrig opklaret sagerne, indtil en voldtægt af en 17-årig pige i september 2010 gav efterforskerne nys om en ny sammenhæng.  Hurtigt blev flere voldtægtssager koblet til mordene, og efter et par måneders efterforskning rejste politiet tiltale mod den 46-årige familiefar og fodboldtræner fra Amager.  Vibeke Knudsen har spist sig kvart igennem en sandwich med sin veninde på cafeen Ingolfs Kaffebar, der deler gade med det hus, hvor MLH i 1995 groft voldtog fire kvinder. Tre af ofrene var 14 og 15 år gamle, mens den fjerde kvinde var 23 år.  Hun har boet lige i nærheden i halvandet år.  »Men jeg holder ikke mindre af Amager. Det har det hele. Her er strand og natur, og så er det tæt på byen,« siger hun, men tilføjer: »Jeg er nok holdt op med at gå alene til stranden om aftenen.« Fra lorteø til opsving Lorteøen blev efter 1970' erne fjernet for lort, og i 90' erne og 00' erne fik de metro, villaerne steg i pris, og som det endelige kvalitetsstempel fik amagerkanerne den store strand.  Med Miamilignende fortove til rulleskøjtende strandpiger og lyst sand at sole sig på, lignede strandkvarteret noget fra et feriekatalog.  Nu går social og sundhedshjælperen Birgitte Nielsen tur herude med sin labrador Jarle. Med osende skorstene i horisonten går betonbunkere, decemberhimmel, røg, skyer og havvand næsten i et med sine lysegrå nuancer.  »Jeg snakkede da nok lige med min søster om at passe på sig selv derude ved kolonihavekvarteret, hvor en af forbrydelserne foregik,« siger hun.  »Men der findes desværre sindssyge mennesker alle vegne, og så kunne man jo være evigt bekymret, hvis man skulle bryde sit hoved med det hele tiden.« Det fik dog beboerne i området til at ånde lettet op, da han blev fanget og fængslet, erkender Birgitte Nielsen, der har boet på Amager næsten hele sit liv. For en kort stund flyttede hun fra Amager Fælled til Nørrebro, men vendte så tilbage.  »Det er mediernes måde at give ham et genkendeligt ansigt. Jeg er ikke vred over det, for det er lige meget. Så kalder man ham Amagermanden, og så tænker folk på Amager, når de hører om de grusomheder, han har begået.  Men vi ved godt, at Amager bare er Amager - og her er fantastisk.« Faktisk er forbryderens tilnavn ikke det, der irriterer Birgitte Nielsen mest ved Amagers omdømme. Det er forestillingen om Amager, som et sted, hvor alle er ens: storrygende, stordrikkende døgenigter med en stor flab.  Amagerpiger med tatoveringer på lænden, og teenagedrenge med bagvendt kasket og grovkornet attitude.  »Hellere lade medierne koble Amager til en enkelt sindssyg mand, end at alle kvinder på øen bliver opfattet som billige Amagerpiger.  Det er nu næsten værre.«.  SOTH@INFORMATION.DK  Det er jo endnu mere dårlig omtale af øen, og det er da irriterende. Vi har altid skullet høre på det med kriminaliteten, og selv om Amager er et godt sted at bo, er det hele tiden noget, der holder os fast i det dårlige omdømme Kaj Munck, Boulevard Bodega på Amager ".    Fakta: Fakta: Det blev MLH kendt skyldig for   16. februar 1987 blev den 73-årige Edith Louise Andrup stranguleret i sit hjem i Valby i København. Byretten finder det bevist, at MLH begik drabet og stjal smykker fra kvinden.  August 1990 blev den 40-årige skolelærer Lene Buchardt kvalt i Fasanskoven på Amager. Et flertal af dommere og nævninge finder MLH skyldig i drab og voldtægtsforsøg.  Kun en nævning ville dømme ham for fuldbyrdet voldtægt.  19. oktober 1995 trængte en mand ind i en villa på Ingolfs Alle, hvor han voldtager to piger på 14 år, en 15-årig pige og en 23-årig kvinde. Efter at have truet sig til smykker for cirka 75.000 kroner og et dankort efterlod han de fire bagbundet i kælderen.  3. maj 2005 blev en 24-årig kvinde overfaldet i sit værelse på Amagerkollegiet. Gennem to timer bliver hun udsat for flere voldtægter og grove seksuelle krænkelser.  25. september 2010 blev en 17-årig pige overfaldet i en kolonihaveforening på Kongelundsvej.  Hun blev slået og truet med kniv, hvorefter gerningsmanden gennem mere end halvanden time voldtog hende.  HELE ØEN: Skorstenen rager 130 meter i luften, og der er allerede gang i ovnene i Københavns nye forbrændingsanlæg, Amager Bakke, som trods tekniske og økonomiske udfordringer forventes at kunne levere strøm til hele landet. Og som en sidegevinst bliver et hit for de københavnere, der elsker at kunne vandre, løbe, klatre og ikke mindst stå på ski op og ned af forbrændingsanlægget, der er bygget af Amager Ressource Centers fem ejerkommuner.  Amager Bakke er allerede blevet rost til skyerne ude i den store verden i form ' Den Europæiske Stålpris' for ståldesignet, og så er anlægget blevet kåret som et af verdens ti mest innovative projekter af New York Times.  I torsdags blev det til endnu en pris, da Amager Erhvervsråd og Amager Bladet uddelte Amager Erhvervspris 2017 til Amager Ressource Center.    Det er et godt byggeri   Prisuddelingen fandt sted på Radisson Blu Scandanvia Hotel, hvor Amager Ressource Center var reprænseret ved direktør Dan Fredskov, bestyrelsesformand Lars Weiss og kommunikationschef Morten Kramer Nielsen.  » Vi er glade for prisen for Amager Bakke, « sagde Lars Weiss, da han takkede for kåringen.  » Amager Bakke er et godt byggeri. Vi har brændt affald et halvt års tid, og det går bedre og bedre. Vi ønskede at få et af verdens mest energieffektive og miljøvenlige forbrændingsanlæg -og det har vi fået.  Rent faktisk har vi regnet ud, at vi sparer NOX-udledningen fra det, der svarer til næsten 50.000 biler årligt. Det er godt for den friske luft på Amager, og det er noget af det, der er med til at gøre Amager Bakke verdenskendt. « Lars Weiss forklarede, at der hver uge komme internationale delegationer for at se Amager Bakke -for at se danske løsninger på en af miljøets store udfordringer: » Nemlig hvad vi skal gøre med det affald, vi ikke kan genanvende.  Det brander København og det brander Amager, « sagde Lars Weiss.  » Og ja, det er et stort byggeri.  Det fylder det, der svarer til syv fodboldbaner. Siloen kan rumme 22.000 tons affald, og der er mere end 850 pumper, 1.800 ventiler og 3.300 måleinstrumenter.  Der er også brugt 5.000 tons stål og 2.400 betonpæle.  Amager Bakke leverer cirka 20 procent af fjernvarmen her i byen og el til 50.000 hustande årligt. Så det er en betragtelig energiproduktion, vi har med at gøre. « .    Plads til mere affald   Lars Weiss afslørede, at den rekreative del af Amager Bakke åbner til efteråret, og han glæder sig til at kunne invitere alle amagerkanere at komme ud og » få en fantastisk udsigt over øen « . » Det er vores måde at give noget tilbage til byen, nu hvor vi tager imod affaldet.  Apropos affaldet er vi meget glade for det affald, I sender til os hver dag. Og I må godt sende mere. Vi har plads, « jokede Lars Weiss med henvisning til Amager Bakkes udfordring med at få affald nok til at få økonomien på plads.  Amager Erhvervspris uddeles af Amager Erhvervsråd og Amager Bladet.  Det er Amager Erhversvråds bestyrelse og Amager Bladets chefredaktør der udpeger prismodtageren.  Med prisen følger et diplom samt glasskulptur, der er lavet af glaspuster Rikke Bruzelius fra Glasseriet.  Godsejerparret Vivi og Anders Amager fra historiske og bevaringsværdige Waar Hovedgaard med tilnavnet Waar Slot tæller nu for alvor ned til et generationsskifte.  Sønnen, den 33-årige Mikkel Amager, står allerede opført som medejer, han og kæresten, 27-årige Mie Svarre Kristensen, er flyttet ind i portnerboligen, men også den yngste datter, 25-årige Anne-Sophie Amager, bor nu på godset sammen med kæresten, 28-årige Kristian Hald Madsen.  I 2010 flytter den ældste datter, 36-årige Lykke Amager Jannik, ind i hovedbygningen sammen med sin mand, major i det tyske flyvevåben, Stefan Jannik, og parrets børn, seks-årige Jonas, ni-årige Rebekka, og Astrid med 13 somre på samvittigheden. I øjeblikket bor familien bor i tyske Ardore i Schleswig.  - Når de flytter ind, rykker vi formentlig ud til en bolig i Aalborg, men beholder et antal værelser øremærket os, fortæller 63-årige Vivi Amager.  Til gengæld agter den ældste søn, 41-årige David Amager, at forblive uden for dynastiet i det daglige, hvor han frister livet i Sorring mellem Århus og Silkeborg sammen med hustruen, 38-årige Annemette Kjærgaard Amager, og deres søn, syv-årige Anders.  Waar Hovedgaard optræder i en skriftlig kilde for første gang i 1450, hvor den hørte under Vitskøl Kloster. I 1536 overtog Christian den 3. stedet, og Waar Slot hørte under Kronen indtil 1573, hvor den blev købt af Bjørn Andersen Bjørn - Chr. den 4`s senere rigskansler - der 10 år efter overdrog godset til navnkundige Karen Friis - gift Bjørn.  Karen Friis spøger angiveligt i skikkelse af "Den grå dame" som straf for, at hendes datter blev begravet levende bag en mur, da datteren fik et barn uden for ægteskabet med en opstemt herre fra nærliggende Krastrup Gods.   Den kendte danske forfatter, Knuth Becker, drev Waar Hovedgaard ved Farstrup mellem Nibe og Løgstør fra 1934 og indtil 1968, hvor Christian Lomborg satte sit navn på skødet. I 1977 solgte han stedet med tilhørende jorde til Vivi og Anders Amager.  - Hovedgaarden var dengang i en sørgelig forfatning, lignede nærmest en ruin, konstaterer parret.  Mange renoveringer og juletræer senere har de solgt jorden fra, satser på svenske skovejendomme, og det seneste skud på stammen - regnskovsbevarende teak-plantager i Panama via selskabet EcoEconomics - der tilbyder aktier i det hårde, hurtigtvoksende og CO2 konsumerende tropetræ (se tidligere omtale i NORDJYSKE Medier).  Godset omfatter fortsat 13 en halv tdr. land park, og Waar Hovedgaard bliver efter planen ført videre som et rekreativt tilbud med bed and breakfast i turistsæsonen.  - Lykke overvejer servicen til også andre tider på året, erfarer Vivi Amager.  I øjeblikket agerer hun græsenke, mens husbonden, den 64-årige forstmand Anders Amager, rådgiver medarbejderne på teakplantagerne i mellemamerikanske Panama.  - Vi overvejer at sælge yderligere ud af indboet i 2010, når Lykke og familie rykker ind. De skal jo have plads til egne, medbragte møbler og andet inventar.  HELE ØEN: Man kan blive helt forpustet af flere årsager. En tur op ad trapperne til 23. etage af Bella Sky vil sikkert få de fleste til at hive efter vejret.  Stakåndet bliver man også, når man tænker på den rivende udvikling som er sket på Amager siden 1989.  Årstallet er skelsættende for Amager Erhvervsråd. Det var nemlig året, hvor rådet inviterede til den første erhvervskonference med fokus på Amagers fremtid. Dengang foregik konferencen i Bella Center -derude på en ødemark på fælleden. Uden Ørestad.  Uden Metro. Uden hoteller. Og uden en skyline til resten af København.  Hvad er mere nærliggende end at invitere til endnu en erhvervskonference -samme sted -om Amagers forvandling fra lorteø til skatteø? I et år, hvor Amager Erhvervsråd har eksisteret i 30 år, hvor Amager Bladet har fejret 140 års jubilæum og hvor Bella Center kan fejre 40 års jubilæum.  Trekløveret er gået sammen om Amager Erhvervskonference 2014, der finder sted torsdag 23. oktober i Bella Center.  » Vi har tidligere med stor succés afholdt tre konferencer, dels om Amagers placering i Øresundsregionen, og dels om Amagers infrastruktur. Nu er tiden kommet til at holde en konference om Amagers enorme forvandling og fortsatte udvikling, « siger Claus Ehlers fra Amager Erhvervsråd.  Han er flankeret på toppen af Bella Sky af erhvervsrådets formand Hugo Andersen og bestyrelsesmedlem Jes König, hvor de sammen med Amager Bladet og Bella Center er i gang med at finpudse de sidste detaljer til konferencen, hvor der bliver plads til 300 gæster.    Tætpakket program   Gæsterne kan se frem til et tætpakket program med indlæg fra administrerende direktør for Den Blå Planet, Dorte Gleie, adm. direktør for Amager Ressource Center, Ulla Röttger og bestyrelsesformand for den kommende multiarena i Ørestad, Bent Frank.  Endvidere vil der være indlæg om Amagers placering i Øresundsregionen, Amagerbrogades forvandling, Bella Centers fremtidsplaner, lokalavisernes udfordringer samt fremtidsforsker Uffe Palludans bud på Amagers fremtid.  » Siden den første erhvervskonference er der sket meget på Amager. Vi har fået en infrastruktur med en god balance, der gør det attraktivt at bo og arbejde på øen. Men udviklingen stopper ikke. Erhvervskonferencen vil komme med bud på den fortsatte udvikling, « siger erhvervsrådets formand Hugo Andersen, der er en varm fortaler for en havnetunnel.  » Og der vil være fokus på Amagers lyksagligheder, « påpeger bestyrelsesmedlem Jes König.  Claus Ehlers indleder konferencen med et causeri over Amagers forvandling fra lorteø til skatteø.  » Amager er spækket med attraktioner.  Den Blå Planet, den kommende multiarena og skibakken på Amager Ressource Center bidrager til at løfte hele øen. Jo, der er virkelig tale om, at Amager er forvandlet til en skatteø.  Det gør denne konference ekstra interessant, « påpeger Claus Ehlers.    Program for Amager Erhvervskonference   08.30-09.00 Registrering og morgenkaffe 09.00-09.05 Velkommen ved Hugo Andersen, formand for Amager Erhvervsråd 09.05-09.30 Amagers forvandling fra lorteø til skatteø ved Amager-entusiast Claus Ehlers 09.30-10.10 Amagers placering i Øresundsregionen ved professor Wichmann Mathiensen, Københavns Universitet 10.10-10.30 Kaffepause 10.30-1110 Bella Center - status og perspektiver ved administrerende direktør Allan Agerholm 1110-11.40 Den Blå Planet - Nordeuropas største akvarium ved administrerende direktør Dorte Gleie 1140-12.30 Frokost 12.30-13.00 Amager Bakke - et forbrændingsanlæg i verdensklasse ved administrerende direktør Ulla Röttger 13.00-13.30 Roayl Arena - Danmarks nye multiarena ved bestyrelsesformand Bent Frank 13.30-14.10 By &amp;Havn - status og fremtid ved administrerende direktør Jens Kramer Mikkelsen 14.10-14.30 Kaffepause 14.30-15.00 Ny Amagerbrogade - status og perspektiver ved medlem af Københavns Borgerrepræsentation, Lars Weiss 15.00-15.30 Lokalavisernes situation og udfordringer ved mediedirektør Allan Ullum, North Media A/S 15.30-16.00 Amagers fremtid ved fremtidsforsker Uffe Palludan 16.00-16.30 Afrunding 16.30-1700 Networkingi Bella Sky Bar 1700 Tak for denne gang.    Tilmelding til Amager Erhvervskonference   I samarbejde med Bella Center og Amager Bladet indbyder Amager Erhvervsråd til heldagskonference med temaet 'Amager i fortsat forvandling'. Konferencen afholdes torsdag 23. oktober i Bella Center. Der er registrering fra kl. 08.30 og konferencen varer fra Id 09.00-16.00. Prisen for deltagelse inkl. morgenmad, formiddagskaffe, frokost og eftermiddagskaffe er kun kr. 650 pr. person. Tilmelding: Se link andetsteds. Sidste tilmeldingsfrist er 16. oktober  HELE ØEN: Øens største medie, Amager Bladet, Amagers hæderkronede tøjfirma, Bacher Work Wear A/S, og øens førende fodboldklub, Fremad Amager, har slået pjalterne sammen for at skabe rammerne til en rigtig Amagerfest. Som optakt til 1. divisionskampen søndag 2. oktober i Sundby Idrætspark mellem Fremad Amager og AB, varmes der op med fadøl, pølser, konkurrencer, musik og 'taktikmøde' med Fremad Amagers cheftræner John Faxe Jensen og assistenttræner Peter Nielsen.  Det foregår i Bachers butik på Amagerbrogade 19, der åbner klokken 09.30 og først lukker klokken 17.00. Der er gratis fadøl, vin og vand i butikken hele dagen, men allerede fra åbningen bliver der fyret op under kedlerne. John Faxe og Peter Nielsen vil fortælle lidt om taktikken forud for AB-kampen. Det sker fra kl. 10.30.  Rene Diff - ham fra Aqua - kommer klokken 11.30 og uddeler gratis 'Dif Signatur burger &amp;Tottililas Dip tasting« til de første 150 kunder, der møder op fra kl. 11.30 og frem til cirka kl. 14.00 - eller til der er udsolgt. I butikken sælges tøj fra Boss, Gant, Eton, Stenstrøm, Brun &amp;Stengade, Sebago, Peak Performance og Matinique med 20 procent rabat. Blandt alle kunder, der tilmelder sig Bachers nyhedsbrev, trækkes lod om præmier til en samlet værdi af 75.000 kroner.    Vind CL-billetter   Desuden trækker vi lod om 20 sæsonkort til Fremad Amager samt 2x2 billetter til Champions League-kampen mellem FC København og Leicester, der spilles onsdag 2. november i Parken. To CL-billetter trækkes blandt Amager Bladets læsere, og de andre to billetter trækkes blandt Fremad Amagers sæsonkortholdere i pausen mellem Fremad Amager og AB. CL-konkurrencen for Amager Bladets læsere foregår på Amager Bladets Facebook-side.  Vi er tre gamle Amager-institutioner med sammenlagt mere end 300 år på bagen, og derfor kalder vi det 'En søndag på Amager'. Vi både tror og håber, at eventen vil få mange mennesker til at kigge forbi Bachers butik, og efterfølgende tage en tur i Sundby Idrætspark og opleve det vaskeægte københavneropgør mellem Fremad Amager og AB. Arbejderklubben mod akademikerne.  Vi har i hvert fald sørget for rammerne til en festlig søndag på Amager.  Der trækkes lod om to CL-billetter til FCK-Leicester i pausen mellem Fremad Amager og AB blandt sæsonkortholderne.  To CL-billetter trækkes blandt Amager Bladets læsere. Konkurrencen åbnes tirsdag ??. september på Amager Bladets Facebook-side.  FARSTRUP: Godsejerparret Vivi og Anders Amager fra historiske og bevaringsværdige Waar Hovedgaard med tilnavnet Waar Slot tæller nu for alvor ned til et generationsskifte.  Sønnen, den 33-årige Mikkel Amager, står allerede opført som medejer, han og kæresten, 27-årige Mie Svarre Kristensen, er flyttet ind i portnerboligen, men også den yngste datter, 25-årige Anne-Sophie Amager, bor nu på godset sammen med kæresten, 28-årige Kristian Hald Madsen.  I 2010 flytter den ældste datter, 36-årige Lykke Amager Jannik, ind i hovedbygningen sammen med sin mand, major i det tyske flyvevåben, Stefan Jannik, og parrets børn, seks-årige Jonas, ni-årige Rebekka, og Astrid med 13 somre på samvittigheden. I øjeblikket bor familien bor i tyske Ardore i Schleswig.  - Når de flytter ind, rykker vi formentlig ud til en bolig i Aalborg, men beholder et antal værelser øremærket os, fortæller 63-årige Vivi Amager.  Til gengæld agter den ældste søn, 41-årige David Amager, at forblive uden for dynastiet i det daglige, hvor han frister livet i Sorring mellem Århus og Silkeborg sammen med hustruen, 38-årige Annemette Kjærgaard Amager, og deres søn, syv-årige Anders.  Waar Hovedgaard optræder i en skriftlig kilde for første gang i 1450, hvor den hørte under Vitskøl Kloster. I 1536 overtog Christian den 3. stedet, og Waar Slot hørte under Kronen indtil 1573, hvor den blev købt af Bjørn Andersen Bjørn - Chr. den 4`s senere rigskansler - der 10 år efter overdrog godset til navnkundige Karen Friis - gift Bjørn.  Karen Friis spøger angiveligt i skikkelse af "Den grå dame" som straf for, at hendes datter blev begravet levende bag en mur, da datteren fik et barn uden for ægteskabet med en opstemt herre fra nærliggende Krastrup Gods.  Den kendte danske forfatter, Knuth Becker, drev Waar Hovedgaard ved Farstrup mellem Nibe og Løgstør fra 1934 og indtil 1968, hvor Christian Lomborg satte sit navn på skødet. I 1977 solgte han stedet med tilhørende jorde til Vivi og Anders Amager.  - Hovedgaarden var dengang i en sørgelig forfatning, lignede nærmest en ruin, konstaterer parret.  Mange renoveringer og juletræer senere har de solgt jorden fra, satser på svenske skovejendomme, og det seneste skud på stammen - regnskovsbevarende teak-plantager i Panama via selskabet EcoEconomics - der tilbyder aktier i det hårde, hurtigtvoksende og CO2 konsumerende tropetræ (se tidligere omtale i NORDJYSKE Medier).  Godset omfatter fortsat 13 en halv tdr. land park, og Waar Hovedgaard bliver efter planen ført videre som et rekreativt tilbud med bed and breakfast i turistsæsonen.  - Lykke overvejer servicen til også andre tider på året, erfarer Vivi Amager.  I øjeblikket agerer hun græsenke, mens husbonden, den 64-årige forstmand Anders Amager, rådgiver medarbejderne på teakplantagerne i mellemamerikanske Panama.  - Vi overvejer at sælge yderligere ud af indboet i 2010, når Lykke og familie rykker ind. De skal jo have plads til egne, medbragte møbler og andet inventar.   Klik her for at åbne originalartiklen på Nordjyske.dk   BELLA CENTER: Det er svært at spå om fremtiden, men for professor Christian Wichmann Matthiessen var der ingen tvivl. Han forudså, hvordan Øresundsforbindelsen ville sammensvejse København og Malmø, og hvordan Ørestad kunne blive en moderne bydel.  » I begyndelsen af 1990erne var København præget af pessimisme. Det er i dag vendt til optimisme, fordi der er investeret i infrastruktur og fjernet fysiske barrier. Før Øresundsbroen pendlede et par hundrede om dagen med færgeoverfarten.  I dag pendler mellem 20.-25.000 mennesker dagligt mellem Danmark og Sverige. Med tanke på, at der bor over én million mennesker i Øresundsregionen er potentialet langt større, « sagde Wichmann Matthiessen.  Han var en af talerne ved Amagerkonferencen torsdag i Bella Center. Her havde Amager Erhvervsråd og Amager Bladet inviteret en række eksperter og direktører til at fortælle om visionen for deres virksomheder og placeringen på Amager, men først og fremmest, hvordan virksomhederne i fremtiden vil skabe mere vækst til Amager i form af øgede indtægter inden for turisme og underholdning.    Tre vigtige fremtidsfaktorer   » Beslutningen om Øresundsforbindelsen, om Metro og om Ørestad har skabt væksten, « fastslog Christian Wichmann Matthiesen, inden han nævnte tre vigtige faktorer for byens og øens fortsatte vækst: » Vi skal have ringmotorvej med havnetunnel, en letbanering. Det er massive, men nødvendinger investeringer. « I gamle dage sagde man, at udviklingen rider langsomt, men administrerende direktør for By &amp; Havn, Jens Kramer Mikkelsen, der i egenskab som Københavns overborgmester i 1990erne var med til at opstille kraner overalt i byen, har et helt andet syn på det i dag.  » Vi er seks-syv år forud for prognosen for Ørestad. Der bor i dag 10.000 mennesker i bydelen, men potentialet er 30.000 mennesker. Vi har solgt grunde i ét væk under finanskrisen, og intet tyder på, at udviklingen går i stå, « sagde han.  Bestyrelsesformand for Royal Arena -Københavns kommende multiarena -Bent Frank forklarede, at placeringen i Ørestad er helt unik i forhold til infrastruktur: » Der er Metro lige til døren, og Kramer har lovet, at Hannemanns Allé bliver udvidet, så lastbiler med udstyr kan køre direkte ind i arenaen og læsse af, mens publikum får adgang på den anden side af arenaen. « .    Interessen skal fastholdes   Amagerkonferencen blev indledt af Amager-entusiasten Claus Ehlers, der serverede en sprudlende forret med en tour de Amager og forvandlingen til skatteø.  Herefter kunne administrerende direktør for Den Blå Planet, Dorte Gleie, berette om » flere end én million besøgende det første år på planeten « , og at planeten allerede er blandt de fem mest besøgte attraktioner i Danmark.  » Det handler om at fastholde interessen, og derfor arbejder vi hele tiden på at udvikle akvariet, « forklarede Dorte Gleie.  En anden stor Amagervirksomhed, Amager Ressource Center, er påbegyndt byggeriet af Amager Bakke -et forbrændingsanlæg i verdensklasse med skibakke på taget.  » Det bliver verdens mest grønne forbrændingsanlæg, og når man tager turen ned ad skibakken kan man stille skiene inden overgangen fra den sorte til blå løjpe og dumpe direkte ind i anlægget. Desværre tillader vejret ikke, at det bliver på pulversne, så overfladen bliver af plastic, « afslørede administrerende direktør Ulla Röttger.  Fremtidsforsker Uffe Palludan afrundede en lang og inspirerende dag med at konstatere, at Øresundsintegrationen er gået i stå og sparkede boiden videre til politikerne på Christiansborg.  TÅRNBY: » Pengene falder på et rørt sted. Jeg rejser med hele familien til Madeira på lørdag, så nu bliver der lidt ekstra lommepenge, « konstaterede 79-årige Gunnar Wermus, da han sidste tirsdag fik overrakt prisen som årets idrætsleder 2017.  Kastrup-Magleby Badmintonklubs mekka på Gammel Kirkevej dannede rammen for prisuddelingen. Og restauranten var tætpakket med prisvindere, klubkammerater, bestyrelsesmedlemmer, venner og bekendte samt medlemmer af Amager Bladets Idrætspriskomité og repræsentanter fra sponsorerne, DanBolig og Nordea.  Den sprudlende formand fra pensionistbordtennisklubben BK12 Amager nåede lige at nyde sejrsfesten, inden han måtte forlade selskabet for at fejre konens 80-års fødselsdag.  » Men jeg er meget glad og stolt over at modtage prisen. Jeg stod dog ikke her i dag uden de 59 andre medlemmer af klubben, « sagde Gunnar Wermus -den ældste modtager af idrætslederprisen siden den blev stiftet i 1987.    Talent og vilje bag årets fund   I den anden ende af aldersskalaen blev badmintontalentet, 18-årige Freja Ravn fra KMB 2010, hædret med prisen som årets fund. Doublespecialisten, der drømmer om at kvalificere sig og vinde OL-medalje i Tokyo i 2024, fik roser med på vejen af komitémedlem Malene Dissing.  » For at blive kåret til årets fund skal man have talent samt vilje og energi til at nå sine sportslige drømme.  Og de egenskaber har du, Freja, « sagde Malene Dissing.  Formanden for håndboldklubben Amager SK, Henrik Mathiasen, takkede for prisen som årets klub, der blev motiveret af komitémedlem Michael Empacher.  » Vi møder ikke mange op i dag til prisoverrækkelsen, men det skyldes, at vores hold spiller kampe i aften, « forklarede Mathiasen og afslørede, at han trækker sig som formand » for at hellige sig familielivet noget mere «.    Amalie rydder medaljebuffeten   Dagens absolutte topnavn, cykelrytteren Amalie Dideriksen, der skulle modtage øens fornemste idrætshæder, Amager Bladets Idrætspris, for femte år i træk, var traditionen tro flankeret af familie, venner og klubkammerater fra Amager Cykle Ring.  Viceverdensmesteren på landevej har efterhånden vundet så mange internationale medaljer, at man skulle tro, at hun er i karrierens efterår.  Men sandheden er, at Amalie stadig er ung og kan vinde øens fornemste idrætshæder endnu flere gange, hvis hun fortsætter med at forbedre sig.  » Jeg får aldrig nok af det her, « sagde Amalie, der efter prisoverrækkelsen fik en god snak over medaljebuffeten med komitémedlemmerme og de andre prisvindere.    30.000 kroner uddelt   DanBolig og Nordea var repræsentret henholdsvis ved Niels Hald og Klaus Pedersen, der sammen med medlemmer af idrætspriskomiteen stod for uddelingen. I alt 30.000 kroner blev uddelt ved kåringerne, heraf 10.000 kroner til både årets idrætsleder og årets klub.  KASTRUP: » Du er en ildsjæl af en særlig kaliber, « sagde medlem af Amager Bladets Idrætspriskomité, Jørgen Jørgensen, til ære for årets idrætsleder 2013, Inge Abildgaard, formand for Kastrup Gymnastikforening af 1966.  Inge Abildgaard var én af fire kvinder, der blev kåret og hyldet ved den årlige uddeling af Amager Bladets idrætspriser.  Verdensmesteren i landevejscykling for U/ 23-ryttere, Amalie Dideriksen, Amager Cykle Ring, fik aftenens første bifald, efter Amager Bladets chefredaktør Jan Jeppesen hvade motiveret valget til øens fornemste idrætshæder, Amager Bladets Idrætspris.  » Kåringen af Amalie vidner om, at komitéen har en god evne til at spotte kommende stjerner, idet hun fik tilddelt prisen som årets fund i 2010, « sagde Jan Jeppesen.  Amager Cykle Ring var mødt talstærkt frem for at hylde Amalie Dideriksen, og blandt gratulanterne var en god gammel kending, klubbens tidligere formand Oluf ' Luffe' Jørgensen.  » Jeg var med dengang, hvor Dan Frost fik idrætsprisen i 1986, « bemærkede ' Luffe', inden han sammen med flere af klubbens træner, ledere og aktive blev kåret med prisen som årets klub.  » Amager Cykle Ring blev stiftet i 1940 og kunne have været kåret til årets klub for mange år siden, « sagde komitémedlem Michael Empacher, og hængte guldmedaljen om halsen på klubbens formand Lone Billehøj.    Fra en atletikstjerne til en anden   For komitémedlem Helle Sichlau var det en særlig ære at få lov til at uddele prisen årets fund til Sandra B. Christensen fra Amager Atletik Club.  Helle Sichlau var selv en af Danmarks bedste atleter i halvfjerdserne, da hun stillede op for Kastrup-Tårnby Atletikklub.  Sichlau, der blandt andet blev dansk mester i syvkamp, er blevet hædret med både prisen som årets fund og idrætsprisen.  » I dag hedder min gamle klub Amager Atletik Club, og derfor er det en stor ære at give prisen til dig, Sandra, « sagde Helle Sichlau.  Filialdirektør Morten Kjer, Nordea-Amager, og Niels Hald fra DanBolig, lykønskede prisvinderne med kontante pengepræmier for i alt 30.000 kroner.  Nordea og DanBolig er en del af partnerskabet bag Amager Bladets Idrætspris, der blev stiftet i 1953.  I gamle dage fandt guldkåringerne sted i Gammel Sundbyhal i forbindelse med Amagermesterskaberne i indendørs-fodbold samt i Amager Bladets eget bladhus.  Med udvidelsen af priserne årets idrætsleder og årets klub blev forholdene for trange, og de senere er det hotel Park Inn i Kastrup, der har været rammen for kåringerne, hvor prisvinderne er blevet beværtet efter bedste guld-opskrift: En medaljebuffet, der kan mætte enhver sportshelt.  HELE ØEN: Forfatteren Alexandre Dumas -manden bag romanen om Les trois Mousquetaries -blev fremhævet som inspirationskilde, da tovholderen på bogprojektet ' Amager -den lysegrønne ø', takkede Amager Erhvervsråd og Amager Bladet for tildelingen af Amager Erhvervspris 2010.  » Processen frem mod udgivelsen har bygget på det kendte motto » ' En for alle og alle for én « , « forklarede monsieur Claus Ehlers.  De tre titelpersoner i Alexandre Dumas-romanen hedder Athos, Porthos og Aramis.  De tre musketerer bag Ehlers hedder Bogø, Ege og Winther med fornavnene Dines og to gange Ole.  Amager Erhvervspris blev første gang uddelt i 1985, og hvor den tidligere er tildelt virksomheder, private erhvervspersoner eller organisationer, er det første gang, at prisen går til en bog.  » Jeg har i hvert fald aldrig tidligere oplevet det, « sagde Tårnbys borgmester Henrik Zimino, der var indbudt til at motivere valget af årets prismodtager.    Arkitektoniske perler   Bella Center dannede rammen for prisuddelingen -kun et stenkast fra de skæve tårne til Bella Sky Hotel -og Henrik Zimino benyttede lejligheden til at skamrose Amagers udvikling gennem de sidste 20 år.  » Vi har fået så mange nye hoteller, at man hurtigt kan finde en overnatningsmulighed på øen, « sagde Zimino og nævnte i flæng motorveje, Metro, jernbane, Øresundsbro, Ørestad, Field's, Islands Brygge, Amager Strandpark, Kastrup Søbad og » Papirflyveren « i lufthavnen som eksempler på forvandlingen.  » Og der dukker hele tiden nye arkitektoniske perler frem. I marts 2013 kan vi indvie Den Blå Planet, som bliver en fantastisk attraktion, « bemærkede Zimino.  » Med udgivelsen af ' Amager -den lysegrønne ø « har vi fået en bog, der fremhæver alt det nye, øens mange bygninger, bydele, arkitektoniske perler og ikke mindst herlighedsværdierne. Det er en flot og farvestrålende bog - en bog, der bliver læst om og om igen eller lagt frem, når der er gæster på besøg. « .    En kærlighedserklæring   Forfatter, fotograf og filminstruktør Ole Ege fik idéen til bogen under en fotosafari på øen, og inden længe var fotograf Ole Winther, erhvervsmanden Claus Ehlers og lokalhistoriker og forfatter Dines Bogø koblet på projektet.  » En kærlighedserklæring til Amager « siger de fire bagmænd om tilblivelsen og udgivelsen af den 260 sider lange bog, som er en faktuel og historisk travetur rundt på en foranderlig og farverig ø - krydret med tekt og billeder Folk uden for Amager har tidligere set skævt til øen og rynket på næsen over folk der boede på Amager. Den tid er en saga blot. I dag er Amager blevet in, og det er ikke så mærkeligt, for Amager rummer en mangfoldighed af attraktioner og herlighedsværdier, som sammen med enestående naturoplevelser gør Amager til noget særligt.  Ligesom i H. C. Andersens verdensberømte eventyr har Amager i sandhed gennemgået en forvandling fra » Den Grimme Ælling « til » Den stolte smukke svane « , mener udgiverne.  » Bogværket er en hyldest til Amager. En dokumentation af Amagers mange herlighedsværdier fastholdt i et overvældende antal smukke fotos og med fyldige kommentarer, der på informativ måde forklarer og giver baggrund for udviklingen, « fortalte Claus Ehlers.  Bogens systematik er bygget op omkring Margueriteruten, som i 2010 kom til Amager.  Margueriteruten blev indviet af Dronning Margrethe II i 1991, og er en angivelse af naturskønne veje i Danmark.  Men først i 2010 blev Amager fundet værdig til at indgå i ruten, og i bogen føles ruten Amager rundt langs kysten fra Knippelsbro og Langebro og med mange afstikkere ind på øen, samt til øen Saltholm, der ligger tæt på Amagers østkyst og kommunalt hører under Tårnby Kommune.    Trykstart før deadline   Ved prisuddelingen lagde Clauss Ehlers ikke skjul på, at havde været hektisk at nå udgivelsen før julen 2010.  » Vi manglede faktisk at skrive de sidste to afsnit, da bogen gik i trykken, « forklarede han og takkede for den store opbakning i form af sponsorsøtte og gode anmeldelser: » En særlig tak til Lars Baggesen fra Bog &amp; Idé i Amager Centret, der forlods indkøbte 1.000 eksemplarer, så den kunne nå at komme under mange juletræer. « Traditionen tro blev prisuddelingen overværet af repræsentanter fra øens erhvervsliv, og efter middagen kunne prisvinderne -mætte af indtryk og med hænderne fulde af diplom, blomster og glaskunst i form af vaser -forlade Bella Center som de fantastiske fire.  AMAGER ERHVERVSRIS Amager Erhvervsråd indstiftede prisen » Amager Erhvervspris « i samarbejde med Amager Bladet i 1985. Prisen tildeles hvert år en virksomhed, organisation eller privatperson, som på særlig vis gennem sit virke har bidraget til at synliggøre Amager.  Modtageren af prisen udvælges hvert år af Amager Erhvervsråd og Amager Bladet blandt de indkomne forslag til kandidater, som ved en særlig indsats har medvirket til at fremme Amagers image som et attraktivt erhvervs-og boligområde.  Stemningen er krigerisk, og konflikten er malet op som naturen mod kapitalismen. Men hvad er egentlig op og ned i sagen om Ørestad Fælled Kvarter? Her er 12 spørgsmål og 12 svar.   Modtag en e-mail, når Pernille Dreyer har skrevet en ny artikel Modtag en e-mail, når Peter Burhøi har skrevet en ny artikel  Der har den seneste tid været sagt og skrevet meget om Ørestad Fælled Kvarter. Og fronterne er tegnet skarpt op.  Modstanderne af byggeriet består især af københavnere, der har forenet sig i grupper på Facebook. Ved deres side står fire politiske partier - Enhedslisten, SF, Alternativet og Radikale Venstre. Hovedargumentet imod byggeriet er byggeområdets store biodiversitet med sjældne planter og fredede arter af dyr.  Fortalerne for byggeriet har ikke fundet sammen i store Facebook-grupper. Men består af andre københavnere, et flertal i Folketinget og et flertal på Københavns Rådhus bestående af de resterende partier. Selskabet By &amp; Havn, der primært ejes af Københavns Kommune, men også af staten, står for at udvikle området.  Parterne kæmper indædt for hver sin sag. Og imens flyver fakta og spørgsmål rundt i luften. Vi forsøger at besvare de vigtigste her:  Der skal bygges, fordi et flertal i Folketinget har vedtaget det ved lov.  »Lov om Ørestaden m.v.« fra 1992 satte rammen for en helt ny bydel, Ørestad, i København. Ørestadsselskabet, der i 2007 blev til By &amp; Havn, blev dannet af ejerne Københavns Kommune og staten i fællesskab. Selskabet skulle forestå udviklingen af Ørestad, herunder sælge arealer fra Ørestad og bruge den økonomiske fortjeneste fra salget på at bygge Ørestadsbanen, som vi i dag kender som metroen.  Ørestad Fælled Kvarter - eller Amager Fælled Kvarter, som det hed tidligere - er netop sidste etape af det område, der i 1990erne blev udlagt til Ørestad. Ifølge By &amp; Havn skal kvarteret blive hjem for flere end 5.000 Københavnere. Det er By &amp; Havn og Pension Danmark, der i fællesskab skal udvikle kvarteret over de næste ti år.  Lad os tage det fra toppen og ned.  Naturpark Amager omfatter Amager Fælled, Kalvebod Fælled, Kongelunden og Sydamagers smukke kystlandskab. Naturpark Amagers samlede areal er på 35.000.000 m2.  Det samlede areal på selve Amager Fælled - den grønne fælled tættest på byen - er 3.180.000 m2.  Ørestad Fælled Kvarter udgør 187.000 m2.  Regne, regne. Ørestad Fælled Kvarter tager med andre ord seks procent af Amager Fælled eller knap én procent af Naturpark Amager.    Artiklen fortsættes under grafikken   Ja, for pengene er brugt på metrobyggeriet i København, så der er en ubetalt regning på omkring to mia. kr. De penge ville skulle findes et andet sted, hvis politikerne på rådhuset beslutter ikke at bygge. Partierne, der er imod byggeriet, har blandt andet foreslået at finde en ny byggegrund, finde pengene i kommunens budget, bygge tættere og højere på kommunale grunde eller betale gælden over tid. De mener, at det er et spørgsmål om politisk prioritering at bevare Amager Fælled, for hvis Borgerrepræsentationen vil finde pengene, kan den finde pengene i sit budget, lyder det. Men det bliver selvfølgelig på bekostning af noget andet.  Nej, de seks procent, der ifølge planen skal opføres 2.500 boliger på, er ikke fredet. Det er til gengæld resten af Amager Fælled. Det skete endeligt i 1994.  Det mener flere eksperter - i hvert fald hvis man sammenligner med store dele af resten af Amager Fælled. Selv om området i dag ligger i byzone, lå det i gamle dage tæt på vandet. Inddæmning har flyttet kystlinjen, men området har bibeholdt nogle af kvaliteterne fra sit gamle jeg: En strandeng. Men vigtigst er, at området ikke har været gødsket, pløjet eller påført muld. Det giver ofte stor naturværdi.  To af de danske biologer, der ved mest om Amager Fælled, lektor Hans Henrik Bruun fra Københavns Universitet, og biolog Anders N. Michaelsen anerkender begge området - bredt betragtet - som noget særligt i forhold til resten af fælleden.  Hans Henrik Bruun siger:  »Næsten al jord i Danmark er kultiveret på den ene eller anden måde. Biodiversiteten topper på områder, der ikke er kultiveret. Sådan et område udgør byggepladsen - modsat størstedelen af resten af Amager Fælled, der især er inddæmmet havbund. Det er faktisk indiskutabelt.«   Anders N. Michaelsen var bagmand på en af de største rapporter om flora og fauna på Amager Fælled, »Vidensindsamling Natur 2013 Amager Fælled« .  Kortet herunder er klippet fra rapportens konklusion. Ifølge rapporten har området langs med Ørestads Boulevard den højeste naturværdi på Amager Fælled.  Det er flere gange blevet sagt og skrevet, at de seks procent af Amager Fælled, der efter planen skal blive til Ørestad Fælled Kvarter, er et »uberørt grønt område« . Om det er sandt, afhænger selvfølgelig af, hvad man lægger i ordet. Det er korrekt, at de seks procent af fælleden på intet tidspunkt har været under menneskers plov, og at jordlagene derfor ikke tidligere har været vendt. Men det er ikke korrekt, at området har været uden menneskelig indblanding. Eksempelvis har engen tidligere været benyttet til artilleri.  Vi ringede og spurgte Anders N. Michaelsen, der udførte ovennævnte rapport, og som nu også rådgiver By &amp; Havn i et projekt, der netop handler om at flytte den sjældne plante brændeskærm fra området. Her er hans svar.  »Nej, det er ikke uberørt, det er der ikke en plet på denne jord, der snart er. Alt er sovset ind i vores gøren og laden. Men vi har ikke været inde og gødske det og pløje det, så det er faktisk forholdsmæssigt uberørt i forhold til store dele af Fælleden,« siger Anders N. Michaelsen.  Se her hvor forskellig engen har taget sig ud de seneste år:  Der er på selve projektområdet registreret paddearterne spidssnudet frø og stor vandsalamander, der er fredet på internationalt niveau. Også den lille vandsalamander og den grønne frø. Natsværmeren kridtugle er også en relativ sjældenhed.  Der er blot fundet få fredede plantearter, blandt andet orkidéarten Kødfarvet Gøgeurt  Kritikere af byggeprojektet har oplistet en lang række plantearter, der ifølge dem alene er fundet på netop byggeområdet og ellers ikke i København. Hedelyng og kamgræs er to af dem. Flere af plantearterne er at finde på Den danske rødliste, der vurderer arternes risiko for udryddelse.  Listen indeholder dog flere tusinde arter og er alene en vurdering af artens risiko for udryddelse. En plante som brændeskærm vurderes her som moderat truet, mens spidssnudet frø og stor vandsalamander ikke er truet.  Som ovennævnte kort viser, så er antallet af særligt gode arter højt i byggeområdet.  Det er svært at sige, hvor bestemte arter findes. Men man kan sige, hvor de er registreret, og hvor de ikke er registreret.  Hvis man ser på hele København, er en række plantearter alene fundet på byggeområdet. Den meget sjældne plante, brændeskærm, findes eksempelvis kun på engen og enkelte andre steder på Amager, men er svær at finde, og derudover er den forsvundet i resten af Danmark.  Vi spørger igen Anders N. Michaelsen:  Er der plante eller dyr, der alene lever på By &amp; Havns område - og ikke på resten af Amager Fælled?    »Ja.«    Er der en plante eller et dyr, der kun lever dér - og ikke andre steder i København?  »Ja, der er en række arter, som alene lever der, blandt andet hedelyng.«   Er der plante eller et dyr, der kun lever dér - og ikke et sted i hele Danmark?    »Nej, ikke hvad man ved af.«    Vi stiller samme spørgsmål til Philip Hahn-Petersen om byggeområdet versus resten af fælleden. Han er miljøaktivist og kæmper mod Ørestad Fælled Kvarter. Her er hans svar:  »Der er en række plantearter, der alene er fundet på de seks procent og ikke på resten af fælleden. Men dyr er mere mobile end planter, så jeg tror ikke, at der er et eneste dyr, der ikke findes andre steder også.«   Som skrevet overbfor bor der både spidssnuddet frø og stor vandsalamander på By &amp; Havns matrikel i Ørestaden. Ifølge EU-s habitatdirektiv skal By &amp; Havn derfor lave en plan for, hvordan bestanden bevares. Dette gør By &amp; Havn især ved at grave nye vandhuller i nærområdet, hvor de kan yngle. By &amp; Havn er også i gang med et projekt, der handler om at flytte/omplante dem sjældne plante brændeskærm.  Du har formentlig set billeder af kvæstede frøer, som er blevet delt i Facebookgrupper, og som flere medier siden har bragt. Frøerne er døde, fordi By &amp; Havn i denne uge påbegyndte jordprøveundersøgelser af området på Amager Fælled, og i den forbindelse har slået vegetation ned med store maskiner. Det fik folk op i det røde felt, og By &amp; Havn blev kritiseret for at begynde byggeriet, før det er endeligt vedtaget. Det afviser By &amp; Havn helt og aldeles.  Ifølge Miljøstyrelsen er alle frøer og padder fredede nationalt eller efter EUs habitatdirektiv, og det betyder, at man ikke forsætligt må slå dem ihjel.  Èn af de frøarter, som EU forsøger at beskytte, er den spidssnudede frø. Den lever som sagt på Amager Fælled, men findes faktisk i det meste af Danmark bortset fra øerne. Når Miljøstyrelsen skal vurdere, om der er sket en overtrædelse af reglerne, ser styrelsen på, om handlingen er sket forsætligt, og om den påvirker den lokale bestand af frø- eller paddearten i et område.  Er det forsætligt drab af fredede frøer, når By &amp; Havn tager ud i et område med maskiner for at lave jordprøver?  »Vi kan desværre ikke umiddelbart vurdere, om det er forsætligt,« siger Annette Samuelsen, kontorchef Miljøstyrelsen.  By &amp; Havn valgte onsdag at indstille nogle af de igangværende jordprøvetagninger:  Her er det korte og præcise svar: Kommunen siger nej. Partierne, der ikke vil bygge, siger ja. I hvert fald mener de, at det må være muligt at sprede de 2.500 boliger rundt omkring i København.  De partier i Københavns Borgerrepræsentation, som vil bremse byggeriet, har blandt andet peget på Refshaleøen, Kalvebod Fælled og nye opfyldninger i Nordhavn som mulige nye byggegrunde. Et notat fra By &amp; Havn viser imidlertid, at det ikke er mulige byggegrunde - i hvert fald ikke uden at bringe flere penge til bordet. Eksempelvis er Refshaleøen ejet af pensionskasser, og Kalvebod Fælled er fredet og ejet af Naturstyrelsen. Opfyldninger i Nordhavn er teknisk muligt, men området mangler infrastruktur og samtidig vil nye opfyldninger ikke kunne laves tids nok til at løse boligmanglen i København, så det er heller ikke en mulighed ifølge notatet. »Københavns Kommune har i 2016 undersøgt knap 20 foreslåede alternative byggegrunde, men ingen er fundet egnet, da de enten ejes af andre end kommunen eller er fredede,«   skriver kommunen selv.  Ja, et flertal kan stemme en kommende lokalplan for området ned og sætte en stopper for planerne om at bebygge de seks procent af fælleden. Det vil imidlertid kræve en ny politisk magtbalance i Københavns Borgerrepræsentation, for som det ser ud i dag, er der flertal for lokalplanen med stemmer fra Socialdemokratiet, Venstre, DF, de Konservative og Liberal Alliance.  Det er derfor, at de københavnere, som ikke vil bygge på Amager Fælled, sætter deres lid til kommunalvalget d. 21. november, hvor de håber, at partierne imod byggeriet ender med at kunne mønstre et flertal.  Sker det, har partierne lovet at frede Amager Fælled og stemme lokalplanen ned.  Berlingske lavede i slutningen af juni den første måling på kommunalvalget i København. Sådan så resultatet ud:  Som skrevet overbfor bor der både spidssnuddet frø og stor vandsalamander på By &amp; Havns matrikel i Ørestaden. Ifølge EU-s habitatdirektiv skal By &amp; Havn derfor lave en plan for, hvordan bestanden bevares. Dette gør By &amp; Havn især ved at grave nye vandhuller i nærområdet, hvor de kan yngle. By &amp; Havn er også i gang med et projekt, der handler om at flytte/omplante dem sjældne plante brændeskærm.  KASTRUP: Høflighedsfraserne stod i kø, da medlemmerne af Amager Bladets Idrætspriskomité sidste tirsdag tjekkede ind på Hotel Park Inn i Kastrup.  Men knus, kram, knive og gafler blev efter middagen afløst af en verbal slagsudveksling.  Det var nemlig helt andre knive, der blev slebet og kastet over bordet ved det tre timer lange kåringsmøde, hvor medlemmerne skulle votere og stemme om vinderne af priserne som årets fund, årets klub og årets idrætsleder.  » Jeg skal nok besvare dine spørgsmål, når det bliver min tur. Jeg kan afvise dine angreb, « lød den barske replik fra CIKs bokseformand Søren Saugmann til Svend Mathiasen, der stillede spørgsmålgstegn ved en af aftenens kandidater til den fornemste hæder; Amager Bladets Idrætspris 2012, der har været uddelt siden 1953.  To tidligere prisvindere dystede om kåringen; svømmeren Jeanette Ottesen, Kvik Kastrup, der i 2012 vandt et hav af EM-medaljer og blev nummer seks i 100 meter butterfly ved OL-finalen i London, og bokseren Mikkel Kessler, CIK, der blev professionel WBA-verdensmester i supermellemvægt.    Kåring i vandet   I 1972 blev prisen som årets fund indstiftet, og den første prismodtager var atletikpigen Helle Sichlau fra Kastrup-Tårnby Atletikklub.  I dag er Helle Sichlau medlem af idrætspriskomiéen, men hun måtte konstatere, at atletikken ikke kunne komme i betragtning til prisen i 2012.  Kåringen endte med en kappestrid på vandet mellem kajaktalenten Troels Lund, der er medlem af både Kajakklubben Neptun og Dragør Golfklub, og svømmepigen Hannah fra Kvik Kastrup.  Helle Sichlau kunne til gengæld notere med tilfredshed, at Amager Atletic Clubs Peter Klok var indstillet til prisen som årets idrætsleder.  Det samme var Dan Sørensen, CIK.  Afstemningen endte i » dødt løb « , og komitéen måtte ud i to afstemninger inden kåringen var en realitet.    Tre klubber i tæt kapløb   Uenigheden brød for alvor ud i lys lue ved kåringen af årets klub. Flere klubber stod stærkt i billedet efter den første votering, og der blev krydset klinger til den store guldmedalje, inden tre klubber blev indstillet til afstemningen; Tårnby Håndboldklub, Amager Cykle Ring og Amager Judo Skole.  Afstemningen blev en knivskarp affære, og igen måtte komitéen ud i flere afstemninger for at afgøre slaget om den prestigefyldte pris.    Prisvindere hædres   Navnene på de fire guldvindere bliver afsløret i Amager Bladet mandag 25. marts, og tirsdag 26. marts bliver prisvinderne hædret og hyldet ved en reception på Hotel Park Inn.  Her vil DanBolig og Nordea hædre prisvinderne med henholdsvis 5.000 kroner til modtageren af Amager Bladets Idrætspris og årets fund, samt 10.000 kroner til modtagerne af årets klub og årets idrætsleder.  Næste år kan adm.  direktør Ulla Röttger synge "Wilkommen, bienvenue, welcome ", når hun efter planen indvier verdens mest moderne affaldsforbrændingsanlæg Amager Bakke.  Præcis som hun har for vane at synge Liza Minellis musicalklassiker for sine medarbejdere til den årlige julefrokost.  Og hun har meget på spil.  Den syngende affaldsdirektør har mere end nogen anden spillet en hovedrolle i tilblivelsen af danmarkshistoriens dyreste affaldsforbrændingsanlæg til foreløbig 4,1 mia. kr., der med et truende milliardtab har udviklet sig til et problembarn for de fem kommuner, der ejer Amager Bakke.  Fra den indledende projektudvikling og frem til nu har Ulla Röttger markeret sig som forkæmper for den mest ambitiøse version af et affaldsforbrændingsanlæg med topmoderne miljøteknologi og Bjarke Ingels' arkitektegnede skibakke på toppen.  Hun har løbende bidraget med estimater, beregninger og påstande, der passede perfekt ind i argumentationen for det nye, store anlæg. Men på mindst tre centrale områder har hendes input vist sig at være forkerte og uden hold i virkeligheden.  1.000 siders rapporter Jyllands-Posten har kulegravet sagen ved at gennemgå over 1.000 siders rapporter, interne e-mails og bestyrelsesdokumenter, som er fremskaffet via aktindsigt, samt fortrolige dokumenter fra involverede kilder. Materialet giver indsigt i det politiske beslutningsforløb inklusive argumenterne fra Ulla Röttger og den øvrige ledelse på Amager Ressourcecenter (ARC), som ejer Amager Bakke.  Tre fejlskøn og en trussel For det første har ARC insisteret på, at der ville komme rigeligt med affald til at retfærdiggøre et nyt anlæg i kæmpestørrelse. Men der har ikke været affald nok.  For det andet fremlagde direktionen dystre regnskabsprognoser for det gamle anlæg.  Men de varslede underskud i 2011 og 2012 blev til pæne overskud.  For det tredje advarede direktionen om, at en forsinkelse af Amager Bakke ville resultere i en kæmpe ekstraregning på 270 mio. kr. til det gamle anlæg. Men advarslen holdt ikke.  Derudover kom Ulla Röttger med en advarsel om, at selskabet kunne blive tvunget til at lukke på grund af udløb af en miljøgodkendelse.  Men ifølge Miljøstyrelsen var der intet udløb på miljøgodkendelsen.  En målrettet direktør Professor i økonomistyring ved Aalborg Universitet Per Nikolaj Buch vurderer på baggrund af de oplysninger, som Jyllands-Posten har fundet frem til, at Ulla Röttger ligner en direktør, der er gået målrettet efter at få Amager Bakke under sine vinger.  »Hvad motiverne er, og hvor bevidst det er, kan vi ikke sige. Man kan kun spekulere i, at man måske har syntes, at det kunne være fantastisk for miljøet, eller at det ville være prestigefuldt at rejse rundt i verden og præsentere det mest moderne anlæg, der findes på området,« siger Per Nikolaj Bukh.  Før politikerne godkendte anlægget i oktober 2012, foregik der en højspændt politisk kamp, hvor bl. a. fagforeningsbosser, erhvervsorganisationen DI, Esbjerg-virksomheden B&amp;W Vølund og den daværende finansminister Bjarne Corydon (S) pressede på for at få kommunerne til at finansiere Amager Bakke i håb om, at det ville skabe danske arbejdspladser og et dansk udstillingsvindue for miljøteknologi.  På den anden fløj følte den daværende SF-miljøminister Ida Auken (nu R) og en række politikere i ejerkommunerne, at de blev snigløbet af ledelsen og dens effektfulde lobbyindsats.  Krav om redegørelse I 2014 overtog den socialdemokratiske borgerrepræsentant, Lars Weiss (S), formandsposten i ARC. Siden har han været med til at rydde op i den dårlige økonomi, som har ramt prestigeprojektet.  I august i år blev de fem ejerkommuner enige om en økonomisk redningsplan, der skal forhindre et estimeret tab på 1,9 mia. kr. Problemerne skyldes bl. a., at københavnerne - stik imod ARC's forventninger - ikke leverer affald nok til det store anlæg.  På baggrund af de oplysninger, som Jyllands-Posten har fremlagt, vil han kræve en redegørelse fra direktionen, fordi han mener, at det rejser tvivl om det politiske beslutningsgrundlag for hele investeringen.  Ifølge Lars Weiss havde oplysningerne om dårlig økonomi og høje vedligeholdelsesomkostninger indflydelse på de politiske forhandlinger i 2012, hvor han selv sad i Københavns Kommunes teknik-og miljøudvalg.  »Som politikere i kommunalbestyrelserne tilbage i 2011 og 2012 måtte vi forholde os til, hvad omkostningerne ved at drive det gamle anlæg videre ville være.  Vi fik et indtryk af, at det ville kræve nogle væsentlige investeringer,« siger Lars Weiss.  En skriftlig besvarelse Ulla Röttger har haft tre dage til at besvare Jyllands-Postens spørgsmål om de tre fejlskøn. Hun har afvist at stille op til et mundtligt interview, men har sendt en skriftlig besvarelse.  I den skriver Ulla Röttger bl. a., at de regnskabsmæssige overslag ikke var grundigt bearbejdede, og at de derfor ikke er relevante. Hun skriver også, at hun handlede i god tro, da hun advarede om, at miljøgodkendelsen udløb, og at det ville føre til ekstraomkostninger.  Hun insisterer samtidig på, at det er for tidligt at kritisere Amager Bakke for at være for stort.  »Det er stadigvæk afgørende, at Amager Bakke har en 30-40 års levetid, så svaret på, om anlægget er for stort, kan reelt set først gives i fremtiden,« skriver Ulla Röttger.    Fejlskøn 1: Affaldsmængden   Ledelsen på Amager Ressourcecenter (ARC) har over en periode på flere år insisteret på, at borgere og virksomheder ville levere stadig mere affald til forbrænding i det nye, store anlæg. Det har været et bærende argument i beslutningsprocessen om at opføre Amager Bakke på borgernes regning.  Som det ser ud i dag har ARC ramt langt forbi virkeligheden med sine affaldsestimater.  Selv ifølge ARC's mest pessimistiske fremskrivninger ville der være mere end rigeligt affald til at fylde det nye kæmpeanlæg.  Men i august i år måtte politikerne skride ind med en redningsplan og tillade import af over 100.000 tons affald om året. Det sker i et forsøg på at forhindre et estimeret tab på 1,9 mia. kr.  Allerede før politikerne i 2012 sagde ja til Amager Bakke, advarede både eksperter og branchefolk om, at de affaldsmængder, som økonomien var baseret på, var urealistisk høje. Advarslerne kom bl. a. fra konsulentvirksomheden EA Energianalyse og fra den daværende direktør i Danmarks største affaldsforbrændingsanlæg, Vestforbrændingen, hvor Københavns Kommune også er medejer.  Også Miljøstyrelsen tvivlede på ARC's optimistiske affaldsforudsætninger, men Ulla Röttger beroligede politikere og embedsmænd med, at der var taget højde for alle Miljøstyrelsens bekymringer i ARC's forudsætninger.  Hun lagde samtidig vægt på, at økonomien og kapaciteten på Amager Bakke var udarbejdet på basis af rapporter fra Rambøll, Cowi og Deloitte, men som det fremgår af andre dokumenter i sagen, var det ARC selv, der sammensatte affaldsprognoserne på baggrund af input fra diverse aktører.  Bl. a. afviste ARC ifølge EA Energianalyse et forslag fra Københavns Kommune om at lave et affaldsestimat efter en anden metode. Det ville ikke have vist den stigning, som var vigtig i argumentationen for det nye anlæg.  Ulla Röttger mener ikke, at hun har afvist en mere kritisk metode til at fastlægge affaldsforudsætninger.  Hun forklarer, at hun ikke har kvaler over de misvisende affaldsprognoser.  »Jeg gjorde det bedste, jeg kunne dengang. Jeg lavede en vurdering af prognosen på affaldet, og vi ved ikke, hvordan det ender,« sagde hun i oktober 2016.    Fejlskøn 2: Underskud i vente   I kampen for at få bygget Amager Bakke fremlagde ledelsen på Amager Ressourcecenter (ARC) pessimistiske estimater for selskabets økonomi, som har vist sig at skyde helt forbi.  Notatet med de estimerede regnskabstal, som Jyllands-Posten er kommet i besiddelse af, lagde direktionen frem for selskabets politiske bestyrelse i februar 2011. Det var kort før, at forslaget om at bygge Amager Bakke blev fremlagt for politikerne i de fem ejerkommuner, der skulle godkende lånegarantier for 4 mia. kr. for at realisere projektet.  Bestyrelsen blev præsenteret for udsigten til, at ARC i 2011 og 2012 ville løbe ind i et samlet underskud på 81 mio. kr. for den del af virksomheden, som forbrænder affald.  Udsigten til den dårlige økonomi blev begrundet med, at det gamle anlæg var så nedslidt, at det ville blive dyrt at vedligeholde.  Men advarslerne om den dårlige økonomi for det gamle anlæg holdt ikke.  Efterfølgende har det nemlig vist sig, at den del af virksomheden, som rummer affaldsforbrænding, genererede et samlet overskud på 40 mio. kr. i 2011 og 2012.  Ulla Röttger svarer i en mail til Jyllands-Posten, at prognosen for 2011 var påvirket af flere positive hændelser, heriblandt en ekstraordinær CO2-kompensation på 40 mio. kr. Til gengæld ignorerer hun en ekstraordinær nedskrivning på 82 mio.  kr., som tæller den modsatte vej. I forhold til fejlskønnet for 2012-regnskabet svarer hun, at det er et overslag, som ikke er udtryk for en grundig gennemarbejdning.  Selskabets dårlige økonomi spillede en aktiv rolle i den politiske proces, da bestyrelsen flere gange advarede om, at det ville være uansvarligt at lade selskabet fortsætte, hvis ikke man byggede Amager Bakke. Først i 2013, da affaldsmængderne stik imod ARC's forventninger faldt, blev selskabet ramt af de røde tal, som blev varslet allerede i 2011.    Fejlskøn 3: Ekstraregningen   Ledelsen på affaldsvirksomheden Amager Ressourcecenter (ARC) advarede om, at man ville ende med en dyr ekstraregning, hvis ikke politikerne i selskabets fem ejerkommuner hurtigst muligt fik godkendt planerne om at bygge danmarkshistoriens dyreste affaldsanlæg, Amager Bakke. Men advarslerne har vist sig at være uden hold i virkeligheden.  Advarslen blev bragt frem for den politiske bestyrelse i november 2010.  Her kom direktionen med sit bud på, hvad det ville koste at levetidsforlænge det gamle anlæg fra 1970, der løbende er blevet moderniseret.  Beregningerne tog udgangspunkt i to scenarier.  Det ene scenarie var, at man byggede et nyt anlæg, som skulle stå færdigt i 2015/ 16, hvorefter man kunne lukke det gamle anlæg ned. Det andet scenarie var, at man først havde det nye anlæg klar i 2017/ 18, og at det gamle anlæg derfor skulle holdes kørende i to år ekstra.  Konklusionen var, at det ville koste ejerkommunerne 464 mio. kr. ekstra at levetidsforlænge det gamle anlæg med to år.  I beregningerne indgik bl. a. en investering på 270 mio. kr. til et nyt anlæg til røggasrensning.  ARC henviste til, at konsulentvirksomheden Rambøll vurderede, at det ville blive nødvendigt at investere i den nye, dyre renseteknologi, »hvis der stilles krav fra Miljøcenter Roskilde om revurdering af den eksisterende miljøgodkendelse pga. levetidsforlængelsen«. Men Miljøcenter Roskilde, der er en afdeling under Miljøstyrelsen, oplyser, at det aldrig var på tale. ARC har da heller aldrig investeret i den 270 mio. kr. dyre renseteknologi, selv om det gamle anlæg på grund af diverse forsinkelser er sat til at køre frem til april 2017.  Argumentet om, at det gamle anlæg var nedslidt og dyrt i vedligehold, spillede en central rolle i den politiske debat.  Bl. a. skrev ARC's daværende bestyrelsesformand, Mogens Lønborg, sammen med øvrige bestyrelsesmedlemmer i december 2011 til Københavns overborgmester Frank Jensen, at »de miljømæssige udfordringer ved at drive et 40 år gammelt anlæg er også store og kræver massive investeringer, med mindre anlægget erstattes af et nyt«.    Tom trussel: Lukningsrisiko   Midt i det højspændte politiske slagsmål om opførelsen af Amager Bakke truede adm. direktør Ulla Röttger åbent med, at affaldsselskabet Amager Ressourcecenter kunne blive tvunget til at lukke ned, hvis ikke man byggede et nyt anlæg.  Problemet var ifølge Ulla Röttger, at miljøgodkendelsen for det gamle affaldsforbrændingsanlæg var ved at udløbe.  Men truslen havde ifølge Miljøstyrelsen ikke hold i virkeligheden.  Ulla Röttgers udmelding kom i december 2011. På det tidspunkt havde teknik-og miljøudvalget netop afvist at give den nødvendige lånegaranti til at bygge Amager Bakke, og dermed var Ulla Röttgers prestigeprojekt reelt ved at blive skrottet. Under overskriften "Ulla Röttger undrer sig", skrev hun på Amager Ressourcecenters (ARC, tidligere Amagerforbrænding) hjemmeside: »I 2013 udløber det 41-årige anlægs miljøgodkendelse.  Og hvis der ikke findes en fornuftig løsning, må anlægget lukke ned.« En måned senere blev direktørens klare besked på hjemmesiden suppleret med et åbent brev fra fællestillidsmand Kim Schrøder til Københavns overborgmester Frank Jensen (S) med kopi til samtlige medlemmer af Københavns Borgerrepræsentation.  »Vi håber, at I tænker jer rigtig godt om. For det nuværende anlægs miljøgodkendelse udløber. () I mellemtiden kommer der flere borgere i København, som også laver mere affald. Og hvad gør vi så?« stod der i brevet. Truslerne kom bag på Miljøstyrelsens sagsbehandler, der allerede i 2010 gav ARC besked om, at miljøgodkendelsen ikke skulle revurderes i 2013.  Ifølge en mail-korrespondance fra januar 2012 havde ARC-ansatte tilsyneladende misforstået den information.  Det bekræfter Ulla Röttger, som dog ikke har svaret på, hvorfor hun gik ud med sin advarsel om lukning uden at have undersøgt sagen om miljøgodkendelsen hos den ansvarlige miljømyndighed.  De fejlagtige oplysninger fra affaldsdirektøren blev imidlertid opdaget, da embedsmænd fra Københavns Kommune selv gik til Miljøstyrelsen for at undersøge problemet. Her blev det endnu engang bekræftet, at ARC ikke skulle have revurderet miljøgodkendelsen.  jakob.j.martini@finans.dk niels.sandoe@finans.dk   Som politikere i kommunalbestyrelserne tilbage i 2011 og 2012 måtte vi forholde os til, hvad omkostningerne ved at drive det gamle anlæg videre ville være. Vi fik et indtryk af, at det ville kræve nogle væsentlige investeringer.  Lars Weiss, medlem af Borgerrepræsentationen (S).    Fejlskøn for ARC's økonomi   I februar 2011 fremlagde ARC's direktion en regnskabsprognose med en prognose for årets resultat i 2011 og overslag for årets resultat i 2012 og andre år.    AMAGER BAKKE Sådan gjorde vi   Fremstillingen af ARC-ledelsens fejlskøn i beslutningsprocessen om Amager Bakke er baseret på gennemgang af mere end 1.000 siders dokumenter i sagen.  Dokumenterne er fremskaffet via aktindsigter hos Københavns Kommune, ARC, Vestforbrænding og Miljøstyrelsen.  Desuden er vi i besiddelse af fortrolige dokumenter i sagen, som ikke er omfattet af reglerne om aktindsigt.  Det er først til allersidst i interviewet, at Morten Pape siger det, som det er. At han helt ærligt er ved at gå ud af sit gode skind af ængstelighed og nervøsitet.  Lige om lidt lander hans nye bog i hænderne på læserne og anmelderne. Mange af dem elskede hans første bog, der blev solgt i 40.000 eksemplarer. Men der er ikke meget her i livet, der er statisk. Heller ikke kærlighed og succes. Så ængsteligheden og nervøsiteten er til at forstå, men ikke til at mærke.  Han har netop færdiggjort et langt, intenst radiointerview, kommer nærmest direkte fra det lille studie, hvor han indlæser lydbogen, og forude venter en voksende bunke af »to-do's«  i forbindelse med udgivelsen. Alligevel er stemmen rolig, ordene velartikulerede og sætningerne sammenhængende, ligesom bevægelserne og tilstedeværet intet flagrende har over sig under fotografens dirigeren rundt under en nådesløs sol.  Nu sidder vi her i hans lille skrivehybel på Amager, og det er her, han - til sidst - nævner det, der sitrer i kroppen.  - Jeg ved jo ikke, om jeg får samme pæne behandling som sidst, hvor mange nok faldt for historien om mælkebøttebarnet, der var sluppet ud af den slemme ghetto på Amager og havde skrevet en roman. Hvad bliver fortællingen denne gang? »Ha ha, han kunne ikke alligevel« eller»Han gør det sgu igen« ?    Efter grønt lys     En dreng med hjemve     Dem, de andre ikke vil lege med     Først og fremmest nødvendighed     FLOT UNGDOMS-DM    JUDO: Ved weekendens DM for ungdom blev Amager Judo klart den mest vindende klub. Lars Hammerbak, Natasha Gullaksen, Thomas Bjerregaard, Bjarke Bach Christensen, Anja Lunding og Nete Dehlendorff blev alle danske mestre. Der var sølvmedaljer til Amil Mirzoev, Andreas Krabholm og Mia Gullaksen og bronzemedaljer til Oliver Nelmark, Håkon Ashina, Camilla Lund og Patrick Rendbæk.   Judoklubben Mitani stillede op med Sif Boujou, Bjarke Gomez og Mads Dobel i B-gruppen. Gomez vandt sin pulje med tre hurtige kampe til fuld Ippon. Det var dog Bjarke, der blev kastet i sin kvartfinale kamp, hvilket satte en stopper for videre deltagelse. Sif Boujou kæmpede rigtig godt og vandt sine første tre kampe, inden hun tabte til vinderen af vægtklassen.  I A-gruppen stillede Mitani med de nyoprykkede Andreas Krühlmann i klassen indtil 45 kilo og Mikkel Johansen indtil 40 kilo. Johansen vandt sine første to kampe sikkert med varieret judo, men tabte den tredje. Han var dog videre og vandt derefter semifinale og kæmpede finalen, som han vandt med flot kast til Ippon. Krühlmann vandt sin første kamp med flot kast til fuld score. I næste kamp var modstanderen et hoved større - Andreas kæmpede godt, men dog måtte se sig besejret. Semifinalen blev kæmpet mod vægtklassens senere vinder, mens det blev til en bronzemedalje til Andreas.    AMAGER-RYTTERE i aktion   RIDNING: Den 4. april var der distriktsstævne for ponyer i Tømmerup. Der var Amagerryttere fra Dragør - Store Magleby Rideklub, Kongelundens Rideklub og Tømmerup Sports Rideklub, som red mod nogle af landets bedste ponyryttere. En pony er en hest under 149 cm høj og rytterne skal være under 16 år gamle. Øen var pænt repræsenteret i næsten alle klasser og rytterne fik gode runder og pæne placeringer: TSRs Julie Nahmensen på Just in Time vandt LB og blev nummer to i LA kategori 1, Charlotte Pedersen på Baron Beaujolais red sig til en andenplads i LA, en femteplads i MB og en syvendeplads i LA kategori 2, Sara Østergård på Nørlunds Sally blev nummer to i LC kategori 2, Lejse Bramminge opnåede en tredjeplads i LC kategori 1 på Moon Shine og Simone Pedersen blev på High Jumper nummer fire i LB kategori 1.    Endnu en sæson i 2. division   HÅNDBOLD: Forrige lørdag sikrede Team Amager sig en smal 29-28 sejr over VSH 2002. Det var akkurat nok til, at 'Amagers stærke kvinder' reddede endnu en sæson i 2. division - holdet slutter lige over stregen à point med Holbæk, der skal spille playoffkamp om nedrykning.    Ingen Tårnby-oprykning   HÅNDBOLD: Tårnby HKs 3. divisionsdamer kom snublende tæt på oprykningen, da de lørdag slog Allerød Håndbold Klub med 33-21 i sæsonens sidste kamp. Tårnby slutter side om side med Brøndby og har endog en bedre målscore, men holdet fra Vestegnen går til playoff-kampene om oprykning i kraft af bedre resultater i de to holds indbyrdes opgør.    ASK nummer ni   HÅNDBOLD: Amager SKs håndboldherrer rundede en ellers flot sæson i en særdeles jævnbyrdig 3. division af lørdag med et nederlag til Lyngby HK. Cifrene 29-23 betyder at ASK slutter som nummer ni, bare et point fra playoff-kampe om nedrykning, men blot fem point fra fjerdepladsen.  140 ÅR: 3. juli 2013 fik Facebook-brugere, ikke mindst fra Amager, en ny side at forholde sig til -nemlig ' We love Amager'.  Siden serveres med lidt wikipedia-oplysning om øens geografi og historie samt Instagram-billeder fra Amager.  Og opdateringerne på sidens væg handler om lokale events og begivenheder, hele tiden med en positiv og lokalpatriotisk rød tråd.  For eksempel en opfordring om at hjælpe med at lave en liste og et billedalbum over øens kendte personligheder.  Konkurrencer om gavekort til restauranter og forlystelser på øen.  Et videoklip, hvor en flok unge piger synger Amagers nationalmelodi ' Åh Amagerland', eller et fra fodboldkampen i juni i fjor, hvor Fremad Amager, med support fra både hjemmepublikum og støtter fra Frem, Brønshøj og B93 kæmpede for endnu en sæson i 2. division.  ' We love Amager' faldt i god jord, efter halvanden måned havde 2.000 personer sat deres ' synes godt om'-tommelfinger på siden. I skrivende stund -et år efter starten -har 17.185 ' liket' den.    Den positive tilgang   En af folkene bag ' We love Amager' er den lokale profbokser Rudy Markussen.  » Mig og min kammerat Jens Lindeblad har lavet forskellige forretningstiltag sammen, og en dag foreslog han, at vi skulle lave en ' We love Amager'-side. Der er lavet masser af sider med We love... det ene og det andet, og jeg syntes, det lød sjovt og var med på ideen.  Vi ville se, hvor vidt vi kunne drive det alt efter, hvor stor en succes det blev. Og vi fik lynhurtigt en masse likes, og så begyndte vi at tage det mere og mere seriøst, « fortæller Rudy Markussen.  ' We love Amager' har ikke den tone af hård debat og mudderkastning, som man kan opleve nogle steder på Facebook. Og måske har siden vundet nogle ' synes godt om' på den konto.  » Den positive tilgang er i hvert fald meget vigtig hos os. Vi har et hjerte i vores logo, og det handler om kærlighed til øen og til mennesker. I min verden mangler der nyhedsmedier, der handler om alle de gode ting, der sker.  Der er alt for meget af det negative -du kan ikke åbne en avis eller tænde dit tv, uden det handler om knivstik, krig og ødelæggelse. Der sker også gode ting, og selv om vi ikke er et nyhedsmedie, så starter vi med at fortælle om alt det gode på Amager, « siger Rudy Markussen.  Vi ér patrioter på Amager Lokalpatriotismen på Amager er også en væsentlig drivkraft for ' We love Amager.  » Der er både folk som bor her, men også en del, der har boet på Amager tidligere, som har ' liket' os. Folk på og fra Amager ér patrioter på en anden måde end så mange andre steder.  Amagerborgere står sammen -det er tit os mod de andre. Det er ikke bare i resten af København, at nogen kan finde på at se skævt til øen -selv i Jylland har jeg oplevet nogen sige: » Nå nå, så du kommer fra Amager. « Amager fik det ry i gamle dage, at her risikerede man at få øretæver. Men det gør man sgu' nok også i Esbjerg, hvis man kommer dér og spiller dum.  Det der syn på Amager har været der i mange år, men i mine øjne er Amager et eksklusivt sted at bo. Jeg er selv opvokset på Christianshavn og gik til boksning i CIK -i dag bor jeg i St. Magleby. Amager ér noget særligt, og vi vil gerne gøre opmærksom på, hvor dejlig øen er. Vi har Strandparken, Havnebadet ved Islands Brygge, vi har indkøbscentre, Amagerbrogade, lufthavnen, metro, vi har natur, vi har Ørestad -vi mangler ikke noget, og vi er stolte af Amager. Det ved folk godt, som bor på øen, og det er også ved at gå op for andre, « siger Rudy Markussen.  Efterhånden som antallet af ' likes' røg i vejret, udviklede ideen om We love Amager sig.  I dag er der tre personer bag arbejdet med Facebooksiden: Rudy, Jens og Diana.  » Vi skiftes til at lave opslag på siden -vi får selv ideer, og så får vi mange henvendelser med ideer. Dianas opgave er at skrive og hjælpe med forskellige tiltag, Jens er eksperten i opsætningen på Facebook og alt, hvad der hedder web. Og jeg laver opslag og har kontakten til medier og virksomheder, « siger Rudy Markussen.    Fordelskort kommer i år   Gennem flere måneder har de arbejdet på at udvide We love Amagerbrandet med et fordelskort for amagerkanere til lokale butikker, cafeer og håndværkerbesøg.  Fordelskortet har også været omtalt på We love Amager, flere har bestilt et kort, men endnu er det ikke sat i værk.  » Det er næsten altid sådan, at når man starter noget nyt op, så sker der et eller andet. Vi har fået så mange bestillinger, at systemet ikke kunne følge med og brød sammen, og vi har derfor måttet finde en anden samarbejdspartner.  Vi synes ikke, vi vil gå i luften før alt fungerer. Men fordelskortet bliver en realitet ret snart og med sikkerhed her i 2014 -det kan jeg roligt sige.  Ideen med kortet er, at vi gerne vil hjælpe alle på øen -jeg ville være glad, hvis vi kunne sende folk ned i lokale butikker og beholde en masse handel her på øen -det giver glade borgere og glade butikker.  Vi er en del af befolkningen og ved, hvordan det er at være den lille -jeg har selv haft et fitnesscenter i Kastruplundgade og prøvet at konkurrere med de store. Vi vil gerne være med til at gøre en forskel for øen, dens befolkning og dens erhvervsliv. Og vi håber på, at amagerkanerne vil bakke projektet op. «.  UAmager fik det ry i gamle dage, at her risikerede man at få øretæver.  Men det gør man sgu' nok også i Esbjerg, hvis man kommer dér og spiller dum.  RUDY MARKUSSEN, profbokser og en af folkene bag We love Amager på Facebook.    1912 DET STOD I AMAGER BLADET 1915 AMAGER-KRØNIKEN   1912: Opførelsen af Amagerbrokvarteret begynder for alvor med byggeri af » Hollænderhus « i Svinget.  Grev Zeppelin lander på det tyske luftskib » Hansa « på Kløvermarken den 18. september.  Gadenavne som Majporten, Syvens Allé, Kongedybet, Hollænderdybet, Svinget, Under Elmene og Ved Linden bliver til dagbladskonkurrence.  1913: » Håbet « og » Tylvten « opføres i Amagerbro-kvarteret.  Grønttorvet ved Vendersgade indrettes til betalte stade-og holdepladser og mange af Amagerlands producenter køber ind.  Ulrich Birch dør efter en nedstyrtning som offer for flyvningen.  1914: Holmblads Limfabrik nedrives for at Carl Lundsgade kan føres igennem til Amagerbrogade. Dragør for nyt rådhus -i bedste stil med søfartsbyens traditioner med arkitekttegnet » kikkenborg « som tårn.  1915: 31. marts nedlægges bommen (oprettet 1790) så man ikke mere skal betale afgift for at passere fra Amagerland til Amagerbro. Mindesten rejses i Store Magleby for pastor Schmitto, den sidste der prædikerede på hollandsk i Hollænderbyen.  Maglebylille Mølle ved Amager Landevej nedbrænder i oktober.  1916: Teaterdirektør Carl Thomsen overtager Røde Kro.  HELE ØEN: » Jeg er ufatteligt glad for prisen, som jeg betragter som det største man kan opnå, « sagde Kastrup-Magleby Badmintonklubs formand, Jørgen Jørgensen, da han fik overrakt prisen som årets idrætsleder 2015.  Dragør Golfklubs klubhus dannede rammen for prisuddelingen, der havde Amager Cykle Rings Amalie Dideriksen som dagens absolutte topnavn.  Den dobbelte juniorverdensmester i landevejscykling er kvalificeret til sommerens OL i Rio, og hun modtog Amager Bladets Idrætspris for tredje år i træk.  Amalie går på Falkenergårdens Gymnasium i samme klasse som årets fund, diskoskasteren Lisa Brix fra Amager Atletic Club, så de to klassekammerater fik sig en god snak over medaljebuffeten, efter at have modtaget diplomer, fået hængt guldmedaljer om halsen af medlemmer fra Amager Bladets Idrætspriskomité og belønnet med kontante pengepræmier af Dan-Bolig Amagers Lars Bo Christensen og Nordeas filialdirektør på Amager, Klaus Pedersen.  Komitémedlem Svend Mathiasen motiverede valget af Amager Volleyball Klub med prisen som årets klub, der var repræsenteret af klubbens næstformand David Saturnin-Méziere.  By og Havn offentliggjorde i går torsdag 13. oktober, at et team med arkitektfirmaet Vandkunsten i spidsen har vundet konkurrencen om at tegne en masterplan for Amager Fælled Kvarter.  Det 260.000 etagemeter store boligbyggeri skal opføres på Amager Fælled ud for Sundby metrostation.  Dommerkomiteen bag konkurrencen har bl. a. valgt forslaget fra Team Vandkunsten, fordi en del af byggefeltet, som det er fastlagt i Ørestadsloven, får lov til at være natur.  " Dommerkomitéen finder det yderst positivt, at et større og værdifuldt vådområde vest for det nye byområde friholdes for bebyggelse," står der bl. a. i dommerkomiteens betænkning.  Arkitekt og partner Jan Albrechtsen siger på vegne af Team Vandkunsten, at teamet har haft fokus på at bevare mest mulig af naturområdet.  " Og vi har lagt mange kræfter i en tværfaglig besvarelse med målsætning om at udvikle en bydel, hvor bygning og natur smelter sammen på en ny og radikalt anderledes måde. Vi kalder det naturbaserede løsninger," siger han.  Dommerkomitéen er glad for at forslaget laver en meget glidende overgang mellem natur og bydel: " Ud mod Ørestads Boulevard og metroen er urbaniteten udpræget med skarpt kantede karréer, hårde overflader og belægninger. Mod fælleden nedtrappes urbanitetsgraden, karakteren af åbenhed og landskab stiger og karréerne bliver mere individuelle og organiske i deres grundform," udtaler dommerne.  ' Ufattelig dårlig idé' Masterplanen skal nu kvalificeres yderligere i samarbejde mellem By og Havn og Københavns Kommune, før der laves et lokalplanforslag.  På rådhuset er der stadig flertal for Amager Fælled Kvarter, selv om Radikale Venstre og Enhedslisten har tilkendegivet at de vil stemme imod en lokalplan.  Senest har Danmarks Naturfredningsforening igår afleveret 28.041 underskrifter imod byggeplanerne til politikerne på rådhuset.  Borgmesteren som har ansvaret for lokalplaner kalder Amager Fælled Kvarter for ' en ufattelig dårlig idé'.  " Nu kan vi for alvor se, hvordan København kommer til at bøde for fortidens fejlagtige politiske beslutninger.  Det er tragisk på den måde at tage livet af en stor del af en uerstattelig Amager Fælled", siger teknik-og miljøborgmester Morten Kabell (EL), efter han har set vinderforslaget.  Vinderforslaget har fået overskriften ' På kant med naturen'.  " Man kan i allerhøjeste grad sige, at Amager Fælled Kvarter er på kant med naturen, for er der noget, der konflikter med vores fælles og historiske oplevelse af fælleden, så er det da boligbyggeri. Jeg har svært ved at finde ord for, hvor dårlig en plan det her egentlig er", lyder det fra Morten Kabell.  En eventuel flytning eller aflysning af bydelen på Amager Fælled vil kræve at Folketinget ændrer Ørestadsloven fra 1992.  DRAGØR: Sidste års julekalender på DR, ' Tidsrejsen', blev optaget i den gamle søfartsby Dragør, som med sine brostensbelagte gader og gulmalede huse fra 1700-og 1800-tallet udstråler ren dansk hygge. Men ifølge formanden for Dragør Turistråd, Axel Bendtsen, er hele den gamle by én stor julekalender.  » Dragør er et levende kulturmiljø, som ikke er blevet opbygget til julekalenderen, men står, som den altid har gjort. Det er byen, der var rammen for julekalenderen, og ikke bare en opbygget kulisse. « Axel Bendtsen er vild med Dragør, og stoltheden er stor, når han fortæller, at Dragør har modtaget det brune Johanneskors, der betyder, at det er en national seværdighed.  Men selvom Axel Bendtsens hjerte banker for Dragør er det med udsigt fra Lodstårnet, der står rank på havnekajen, at han ser ud og omfavner hele Amager.  » Amager er blevet en kultur-og fritidsattraktion i verdensklasse. Vi har alt dét, der kan lokke turisterne til at besøge vores attraktioner og herlighedsværdier.  Derfor må vi forene kræfterne -på tværs af kommunegrænser -og etablere en fælles turistorganisation, ' Visit Amager', « forklarer Axel Bendtsen.  Der har været følere ude til øens tre kommuner, og herfra er der enslydende grønt lys til planen. I Axel Bendtsens egen kommune ser man så store muligheder i turismen, at der er ansat en turistchef.    Win-win   » Det er en win-win situation for alle kommuner, men vi skal have koordineret indsatsen, så turisterne bliver guidet til og rundt på øen. Turisterne kan nemlig ikke få øje på kommunegrænserne, « understreger Axel Bendtsen.  Han var blandt gæsterne ved efterårets Amagerkonference, og her luftede han tankerne for blandt andre Den Blå Planets adm. direktør Dorte Gleie og hoteldirektør Allan L. Agerholm fra Bella Sky.  » De var meget begejstret for planerne, og der er også opbakning fra de mange forskellige netværk, som vi skal arbejde sammen med, « siger Axel Bendtsen.  Det er ikke en svulmende stor organisation, der skal stables på benene, før ' Visit Amager' er en realitet.  Axel Bendtsen regner med én adresse, og så skal der laves en masse markedsføringsmateriale såsom foldere, brochurer, en hjemmeside og en app med guides til mobiltelefon og tablet.  » Vi skal ligge alle de steder, hvor der er turister, så de f. eks. kan finde ' Visit Amager' på hotellet eller når de besøger Den Blå Planet, Kastrupgårdsamlingen, Amagermuseet eller befinder sig i Naturpark Amager. Og en veludviklet app med guides og lyd skal give turisterne en særlig oplevelse på dét sted, hvor de befinder sig. « Det er mange år siden, at færgeruten mellem Dragør og Limhamn blev nedlagt. Dengang frygtede byens foretningsdrivende, at svenskerne ville blive væk. Men i dag er der lige så mange svenskere i byen som dengang, og turister fra alle nationaliteter valfarter til Dragør for at opleve den hyggelige stemning og ikke mindst havnemiljøet.  » Det er noget helt særligt, hvis en by kan matche to af turisternes største behov. Det ene behov er nærheden til kultur og fritid. Det andet behov er butikker og restauranter. Vi har alt i Dragør og på resten af Amager. Dejlige boligområder, historiske områder og en helt ny bydel. Kæmpe grønne områder og kyststrækninger. Hertil kommer en masse moderne hoteller og restauranter i enhver prisklasse samt et attraktivt butiksliv, « fastslår Axel Bendtsen, der selv er flittig bruger af øens mangfoldige sammensætning.  » Jeg elsker ganske vist livet i den historiske by og havnen og f. eks. sidde på café og kigge ud over havnen og Øresund. Men jeg nyder lige så meget at sidde på Café 8-tallet og kigge ud over det gigantiske Vestamager.  Eller besøge Kastrup Fort og derefter sidde øverst i baren på Bella Sky.  Vestamager-inddæmningen er i dag et eneståenmde naturområde af national værdi og tre en halv gange større end Dyrehaven og ti gange større end Central Park. Faktisk er det enestående med et så gingantisk naturområde i hjertet af Hovedstaden. « .    Vi er blevet til Guldøen   Axel Bendtsen er en passioneret fortæller, og glemt er ej den omstændighed, at Amager for bare 25 år siden blev benævnt Lorteøen.  » Vi er nu blevet Guldøen, og det skal udnyttes. Via fælles markedsføring.  Og i et noget mindre format end f. eks. Visit Nordsjælland, der består af fem næsten ligeværdige kommuner.  De har etableret et tæt samarbejde med Wonderful Copenhagen og Visit Denmark. På Amager skal samarbejdet have en anden karakter.  Men ' Visit Amager' skal have en systematisk markedsføring med henvisning til vores fælles guld, « siger Axel Bendtsen.  Amager er blevet en kultur-og fritidsattaktion i verdensklasse. Vi har alt dét, der kan lokke turisterne til at besøge vores attraktioner og herlighedsværdier. AXEL BENDTSEN.  ' Visit Amager' skal være en turistorganisation, der dækker øens tre kommuner.  Initiativtager er Axel Bendtsen, formand for Dragør Turistråd.  En pære med stilken mod Nord.  Det er, hvad man ser på kortet.  I flere århundreder fulgtes form og indhold da også skikkeligt ad.

Først da industrialiseringen for alvor tog fat, begyndte Amagers ry som hovedstadens forrådskammer at blegne og veg med tiden pladsen for øens nuværende image som en verden for sig.

Når københavnere, for hvem øen bare er noget, man skal køre igennem for at komme til lufthavnen, hører de »indfødte«s påstand om, at Amager ikke bare er et sted, men snarere en tilstand, trækker de på smilebåndet og tænker deres.

Næst efter landadelen, som har svært ved at kappe navlestrengen til fødestedet, er amagerkanerne det folkefærd, der kommer nærmest en moderne version af stavnsbåndet.  Men hvad er det, der tryllebinder folk så stærkt, at de i løbet af blot en generation

kan glemme deres slægters Bornholm eller Vendsyssel og proklamere stolt, at de er amagerkanere?    Venlig og velbevaret   Et af svarene kan være, at Amager gennem århundreder har givet grobund til en stor mangfoldighed på en forholdsvis begrænset plads.  Og at det frodige (og brogede) billede, som er kommet deraf, også i dag er en del af livet på

øen og gør den dermed til noget særligt.

Eksempelvis er det her, flest af Københavns gamle huse blev bevaret for eftertiden.  Mens brandene hærgede i den indre by, blomstrede livet omkring volden som aldrig før, og gør det også i dag.  Da Christian II i 1516 hentede en flok hollændere til at

dyrke grøntsager for »at forsyne Københavns Slot med de fornødne Rødder og Løg«, blev de lokale skikke påvirket af tilflytternes livsstil i både stort og småt.  Fra Christianshavns hollandsk prægede kanaler og enkelte huse, til ting som amagerhylden og

amagersyning (hvid tråd på hvidt lærred), går sporene fra den tid helt op til vore dage.

Konger, købmænd og korifæer har efterladt deres spor på øen, som på samme tid kunne rumme både velhavervillaer og byens største losseplads.

  Populære siden oldtiden   Man mener, at øens kerne er opstået lige efter den baltiske indsøtid.  Kort tid efter, at klimaguderne var blevet færdige med at ommøblere vandene i og omkring Sundet, slog øens første befolkning (som også anses for at være

Danmarks ældste naturfolk) sig ned langs de fiskerige kyster.

I bronzealderen dukkede de første boliger af træ op, og med jorddyrkningen begyndte også øens landsbyer at tage form.  Lige siden har hver epoke bragt nye typer boliger med sig, og Amager er i dag det sted, hvor man inden for meget kort tid kan nå at se

flest varianter af den danske bo-kultur.

Pakhuse, skipperhuse, murermesterhuse, arbejderboliger i tætte karréer, velhaverpalæer, strandvillaer, tresserbeton og Det Hvide Snit (der takket være Frøkken Smillas globale vandring nu også er kendt over hele verden) - alt dette har den venlige ø med

tiden lagt jord til.  Folk med vidt forskellig baggrund boede - og bor i dag - i disse huse, som ligger på gader, opkaldt efter konger og lokale matadorer.

  Mave eller moser   Selve øens navn kan spores helt tilbage til år 1070, hvor det først dukkede op i latinform, Amacum.  Efter nogle århundreder med forskellige variationer, faldt navnet under Renæssancen på plads og lige siden har øen været kendt som

Amager.

Flere forskere har gennem tiden brudt deres hoveder med selve ordets oprindelse.  Nogle mente, at det var det græske stomachus, der affødte navnet på øen, som i sin form kunne minde om en mave.  Andre foreslog, at det keltiske mag, som betyder magasin

eller forrådskammer, burde står fadder til »barnet«.  Mest sandsynligt er det dog, at kilden til navnet er det gamle ord agi, som blev brugt til at betegne sumpede, moseagtige jorder, for dem har Amager, hvis højeste punkt er 6 m over havets overlade,

stadig en del af.

Skønt Amager under industrialiseringen lagde areal til giganter som f.eks.

Burmeister &amp; Wain, De Danske Sukkerfabrikker og Mærsk Raffinaderiet, blev de deraf affødte arbejderboliger aldrig til slum, som f.eks. det gamle Nørrebro.

De fleste af Amagers etagebebyggelser står solidt og lyst, og er i dag blandt Københavns mest eftertragtede, mens mange af øens pyntelige villaer er begyndt at hente priser, som kan måle sig med »dyre« adresser andre steder i hovedstaden.  Med

Ørestadsprojektet sættes der i disse år stærkt fokus på Amager, hvis fredelige idyl står foran en udfordring af de helt store.  Skal øen udvikle sig til en satelitby i lighed med f. eks. La Deffence uden for Paris, (hvor man bl.a. finder professor Otto

von Spreckelsens gigantiske triumfbue), eller vil den ny metro binde Amager tættere til København og få øen til at glide ind i storbyens rytme, uden at forandre sig alt for meget?

Svaret ligger i fremtiden og den tegner til at blive alt andet end kedelig, når der, som her, er tale om en ø, hvis skæbne beboerne er stærkt engageret i.

Kilder:

Chr. Nicolaisen, Amagers Historie, to bind, udgivet af Dansk Historisk Håndbogsforlag, Lyngby.

Amager før og nu, forlaget Din Bog, Dragør.Hannelene Toft Jensen, Udsigt til Amager, udgivet af Københavns Amstmuseumsrådsamt diverse stolte amagerkanere.  HELE ØEN: Amager Erhversråd er overrasket og stærkt utilfreds med beslutningen om, at der kun indgår et enkelt forslag til en linjeføring for en kommende haventunnel i den forundersøgelse, der er bestilt af staten, Københavns Kommune, Region Hovedstaden og Refshaleøens Ejendomsselskab A/ S.  Undersøgelsen skal afdække konsekvenserne af en østlig ringvej, der kan binde det overordnede vejnet sammen øst om hovedstaden og aflaste biltrafikken i centrale bydel.  Samtidig skal ringvejen betjene nye byudviklingsområder og forbedre adgangen til Københavns Havn og lufthavnen.  Amager Erhvervsråds formand Hugo Andersen er især bekymret over, at Amager Fælled og resten af Nordamager kan blive gravet op i fem-seks år, hvis linjeføringen bliver en realitet.  » Linjeføringen går fra Nordhavnen ind over Nordamager videre ud over Amager Fælled gennem et af Natura 2000-områderne og herfra sluttes til morvejesnettet. Efter vores mening er der tale om et forslag med en særdeles uheldig linjeføring. Vi er naturligvis dybt overraskede over beslutningen om, at der kun er dette ene forslag med i forundersøgelsen, « siger Hugo Andersen.  Han vurderer, at Amager Fælled og Nordamager kan blive skånet, hvis alternative forslag kommer i spil.  » Allerede i 2005 præsenterede arkitekt Peter Wimmelmann Larsen et detaljeret forslag til et Københavnertunnelprojekt med anlæggelse af en havnetunnel under bunden af Københavns Havn. I Wimmelmann Larsens forslag er trafiksikkerheden sat i højsædet, og det opfylder de mange nationale krav og EU-krav om rensning af luften, før den udledes fra tunnelen. Endvidere har Københavnertunnelen hele fem til-og frakørsler til og fra centrale områder i København, « uddyber Hugo Andersen, der kræver, at Københavntunnel-projektet inddrages i forundersøgelsen.  » Det er vores håb, at andre organisationer også vil arbejde for det samme. Derved får de politikere, der skal tage den endelige beslutning om en linjeføring, en mulighed for at sammenligne to forslag og opveje alle fordele og ulemper ved begge forslag. Det er decideret tåbeligt at fastholde en forundersøgelse af kun ét forslag, der oven i købet vil være dybt problematisk for en stor del af Amager, hvis det gennemføres, « siger Hugo Andersen.  Staten, Københavns Kommune, Region Hovedstaden og Refshaleøns Ejendomsselskab A/ S har bestilt en forundersøgelse af en kommende havnetunnel -en østlig ringvej.  Undersøgelsen blev bestilt i foråret .2017 og forventes afsluttet om et år.  Undersøgelsen skal efterfølgende danne grundlag for en politisk drøftelse og en eventuel principbeslutning om projektet.  Det koster 24 millioner kroner at gennnemføre undersøgelsen.  Første periode sendte et nervøst og til tider rådvildt hjemmehold på banen. Nerverne drillede de unge spillere, mens BK Amager med stor sikkerhed satte sig på kampen fra start med et 2-16 run i kampens første 6 minutter. Aabyhøjs ellers sikre forsvar kunne ikke holde de fysisk stærke spillere fra Amager, og gang på gang endte bolden inside hos enten Sydney Scott eller Sussie Kruuse - og derefter i kurven. I periodens sidste minutter dominerede Aabyhøjs unge talent Ida Krogh med gode aktioner, og det så ud til at hjemmeholdet vågnede op, og fik mere ro på spillet. Perioden slutter 9-19, og dermed med et solidt forspring til gæsterne.  I anden periode fortsætter Ida Krogh det gode spil. En 3'er i starten af perioden reducerer BK Amagers forspring til 12-19. Ida sætter også hjemmeholdets næste 4 point, men derefter er det BK Amagers Emilie Ramberg, som imponerer. Flere gange penetrerer hun igennem Aabyhøjs forsvar, som slet ikke er på niveauet fra de seneste kampe. 8 point bliver det til fra hendes side, og BK Amager udbygger føringen en smule til pausestilling 27-40.  At lade 40 point gå ind i én halvleg er ikke hverdagskost for pigerne fra Aabyhøj, men nok meget karakteristisk for gæsterne, som scorede hhv. 74, 99 og 73 point mod SISU CPH i semifinaleserien. Samme analyse kan spillerene fra Aabyhøj meget vel være nået til, i hvert fald blev anden halvleg meget anderledes, og med et meget skarpere forsvar fik hjemmeholdet dæmmet op for scoringer. BK Amager blev således holdt på blot 18 point i anden halvleg.  I tredje periode fik hjemmeholdet også løsnet op, og fik mere gang i angrebet. BK Amager syntes mere og mere frustreret over Aabyhøjs forsvarsmur, og en række turnovers, blocks og steals sender hjemmeholdet på en togt, hvor der ædes ind på gæsternes forspring, der ved periodens slutning er reducere til 4 point ved stillingen 44-48.  Der er dømt spænding og indædt fight i sidste periode, og flere gange er kampen lige. Først efter en 3'er fra Ida Tryggedsson ved stillingen 51-53, og minuttet efter endnu tættere 54-55 efter en 3'er fra Ida Krogh. Tættere bliver det dog ikke. Den lange vej op har tæret på kræfterne, og BK Amager har stor gavn af Trine Freils kolossale rutine i denne sidste periode, som slutter lige 10-10. Med sejren 54-58 har gæsterne fra Amager skabt sig et godt udgangspunkt for serien, men det vil dog være for tidligt af afskrive Aabyhøjs chancer. Hvis man ser bort fra de første 5 minutter, spillede hjemmeholdet en OK kamp, og det lykkedes faktisk at skabe spænding i kampen et par minutter før tid.  En ærgerlig head coach Thomas Press hæfter sig også ved kampens start, som bringer smertelige minder frem fra seneste kamp mod BK Amager, hvor det blev til hele 21-0 førend Aabyhøj fandt vej til nettet. "Vi havde talt om, hvad vi skulle passe på fra start, men nerverne drillede øjensynlig. I anden halvleg spiller vi glimrende, og hvis vi kan få gang i nogle af de spillere, som er lidt væk i dag, så er der en rimelig chance på onsdag" siger Thomas Press.  Topscorere for Aabyhøj: Ida Krogh 21p, Jessica Lonon 9p, Stephanie Mannemar 6p, Emilie Hesseldal 6p.  Topscorere for BK Amager: Emilie Ramberg 20p, Sussie Kruuse 19p, Maria Dinesen 6p, Catharina Palm 5p.  HELE ØEN: Justitsminister Søren Pind var næsten på hjemmebane, da han onsdag aften motiverede kåringen af Amager Centret med Amager Erhvervspris 2015. Som teknik-og miljøborgmester i Københavns Kommune var han med til at sikre, at der kom Metro til Amager. Og det nyder Amager Centret godt af i dag. Amagerbro Metrostation er et af byens mest travle trafikkundepunkter, hvilket kan aflæses på indkøbscentrets kundetæller, der årligt registrerer 4,5 millioner kunder.  Amager Erhvervspris uddeles af Amager Erhvervsråd i samarbejde med Amager Bladet. Og det er en god tradition, at en minister, en partiformand eller et folketingsmedlem inviteres til at motivere og overrække prisen.  » Jeg er glad for at være her i aften.  Sagt i al beskedenhed har jeg en aktie i Amagers udvikling og vækst, « forklarede Søren Pind.  Amager Centret åbnede i 1975 i Jacob Holms gamle fabriksbygninger i Reberbanegade og kunne fejre 40 års jubilæum i 2015. Centermanager Kim Jensen takkede for prisen og afslørede, at Amager Centret står foran et paradigmeskifte: » Vi har 4,5 millioner kunder årligt, alt er udlejet og vi har igangsat en større ombygnings-og renoveringsplan, der skal bringe Amager Centret tilbage til rødderne i form et mere urbant udtryk. Vi udvider med cirka 2.500 kvadratmeter og skaffer dermed plads til yderligere 10-20 butikker, « forklarede Kim Jensen, og han udtrykte ' en særlig glæde og stolthed over at modtage prisen'.  Planen omfatter bl. a. energioptimering, nye lofter, nye gulve, ny belysning samt en ombygning af førstesalen, der nu udgør en hestesko, så kunderne kan gå hele vejen rundt på etagen. Samtidig håber man at kunne inddrage noget af parkeringshuset og Gårdhaven, som nu bliver brugt til renovation, og dermed skaffe ekstra kvadratmeter og udeservering for nogle flere spisesteder.  Amager Centret ud mod Amagerbro Torv er allerede blevet optimeret.  Irma er blevet renoveret, Holm Bageri og burgerkæden Halifax er rykket ind, ligesom cafékæden Dalle Valle, og det har været med til at løfte besøgstallet.  Jeg er glad for at være her i aften. Sagt i al beskedenhed har jeg en aktie i Amagers udvikling og vækst.  SØREN PIND (V), justitsminister.  Amager Erhvervspris er øens fornemste hæder til en erhvervsvirksomhed, institution eller privatperson.  Amager Erhvervsprisen er stiftet af Amager Erhvervsråd og Amager Bladet og uddeles hvert år i februar i forbindelse med Amager Erhvervsråds generalforsamling.  ANMELDELSE: Forlaget Globe har siden 2007 udgivet 14 bøger ( samt ni på tysk eller engelsk), hvor byer i eller dele af Danmark skildres ved hjælp af luftfotos samt tekst om områdernes fortid og nutid.  Sidste skud på stammen er ' Amager fra oven', skrevet af Claus Hagen Petersen, som også har forfattet titlerne om Nordsjælland, København og Strandvejen. Udover at være kendt som tv-vært er Claus Hagen Petersen cand. mag. i historie, dansk og samfundsfag, journalist, lektor, forfatter og foredragsholder -blandt andet ved havnerundfarter i Københavns havn.  På knap 200 sider gennemgås øen bid for bid -først Amagerbro og Sundby, området langs havnen -især Islands Brygge og Nokken, så Ørestad, dernæst et spring nordpå til ' Nordøen', som forfatteren kalder det, herefter Østamager, ' Midtøen' og Sydamager.  Mens alle fotos er nutidige, rummer teksten mindst lige så meget historiske tilbageblik som opdateret viden. Naturligvis, for hvordan fortælle om Amager uden at have historien med.  Teksten er velskrevet, og der er ny viden at hente for mange -både amagerkanere og folk udenfor øen.    Det sjældne udsyn   Som titlen mere end antyder er bogens omdrejningspunkt de mange luftfotos, knipset af fotograf Per Schoul fra forskellige luftlag -et enkelt foto så højt oppe, at man kan se helt fra Christmas Møllers Plads til Dragør! Billederne er en sand gave, fordi man som læser får et udsyn forærende, man ellers kun kortvarigt ser fra et fly, og som kun de færreste lykkes med selv at fotografere skarpt.  Oceaner af tid kan man bruge på at opdage, at nårh ja, dér er den bygning jo, og sådan hænger de to bydele sammen. Os vejdumme kan måske bruge en anelse mere tid på det end alle jer andre.  Billederne kommer dog også ned på jorden, når enkeltbygninger og andre detaljer skal beskrives, eller når vi skal indenfor i en bygning, og det gør ikke bogen dårligere, at der også zoomes ind og ned.  For meget fra oven Som lokaljournalist skærpes næsen med årene for, når personer udefra -for eksempel landsdækkende eller regionale medier med hovedkvarter andetsteds -beskriver situationer på Amager, uden at fingeren er helt på den lokale puls.  Den fornemmelse spøger i et afsnit om Urbanplanen, der i bogen beskrives fra tidligere overborgmester Urban Hansens ide til realisering og udviklingen siden. Her ser bogen tingene lidt for meget fra oven.  » Det, der var tænkt som en standardiseret idealby, udviklede sig efterhånden til, hvad vi i dag vil kalde for en ghetto med en overvægt af beboere med anden etnisk baggrund, større sociale problemer, højere arbejdsløshed og mere kriminialitet end i andre boligområder.  (...) Forfaldsspiralen accelererede i nedadgående retning. En udvikling vi på tilsvarende måde var vidne til i Gellerupparken ( Århus) og Vollsmose ( Odense) omend ikke i så udtalt grad som her, « skriver forfatteren.  VK-regeringen skabte en definition af, hvad man fra politisk hold opfatter som en ghetto, der svarer nogenlunde til det, forfatteren beskriver i citatet fra bogen. En definition som den siddende regering også har overtaget.  Men Urbanplanen er ikke som helhed på regeringens ghettoliste, det er kun Hørgården.  Om » vi « i dag vil kalde boligområdet for en ghetto, som bogen gør selvfølgeligt, er der god grund til at sætte spørgsmålstegn ved. Og mener forfatteren virkelig, at den negative udvikling og forfaldsspiralen var værre i Urbanplanen end i Gellerupplanen og Vollsmose? En udpegning af, hvilken ' ghetto' der har udviklet sig værst, savner for det første et formål, og for det andet også en langt grundigere analyse end fire linjer i denne bog.  Et andet sted i bogen fortælles om, hvordan etableringen af metroens linje mod lufthavnen ganske rigtigt skabte heftig debat mellem beboere, der ville have metroen gravet ned og politikere, der ikke ville.  Der konkluderes, at metroen i nogen grad ekskluderer det yderste stykke af Sundbyøster fra resten af bydelen, » men har naturligvis betydet en kraftig forbedring af den kollektive trafik i området. « En hel del beboere, blandt andet de mange ældre i Sundparken, som ikke har en snus at bruge metroens linjeføring til, kan nok ikke få øje på forbedringen.  Der blev ved metroens etablering skåret ned på busafgange og omlagt flere buslinjer, og det stillede Sundparkens ældre langt dårligere transportmæssigt end før.  Daværende gruppeformand for Socialdemokraterne på Københavns rådhus, Jesper Christensen, forklarede nedskæringerne meget realpolitisk på et borgermøde i 2007: » Hver gang en passager kører med bus, skal vi af med penge -det skal vi ikke, når passagerne bruger Metroen, den er betalt. « Der er ikke noget underligt i, at forfatteren ikke har mulighed for at holde sig orienteret om så lokale detaljer, men derfor bliver nogle konklusioner i bogen lidt for overfladiske.    Mød forfatteren   En ekstra korrekturgang kunne have aflivet et par slåfejl i den morsomme ende -at Bella Centret og Rambølls hovedsæde i Ørestad er på henholdsvis 120.000 og 40.000 kvadratkilometer.  Det skal dog ikke forklejne bogens indlysende kvaliteter både som oplysning og underholdning.  Vil man have nogle smagsprøver fra bogen, kan man møde Claus Hagen Petersen hos Bog &amp; Idé i Amager Centret lørdag 1. december klokken 12.00. Her vil forfatteren vise fotos fra bogen projiceret op i stort format samt fortælle om Amagers fortid og nutid. Endelig er der bagefter mulighed for at få signeret den nye bog.  Glæden ved naturen er ikke forbeholdt særlige aldersgrupper, så det var både børn, unge og gamle, der søndag mødte op for at protestere mod planerne om at bygge boliger på endnu et stykke af Amager Fælled.  Men det er en sag, som vil kræve en hel del politisk snilde og udholdenhed at vinde.  For byggeplanerne er nemlig baseret på en tyve år gammel politisk aftale. København fik med aftalen penge til metro -til gengæld skulle der bygges boliger på Amager Fælled.  By &amp; Havn, der ejer arealet, udskrev derfor i foråret en idekonkurrence blandt fem arkitekt-teams. De skal komme med oplæg til 213.000 m2 boliger og 1500 p-pladser på den del af Amager Fælled, der ligger lige nord for Bella Centret.  Resultatet af den konkurrence ventes offentliggjort sidst i oktober.  I mellemtiden er sagen stadig konfliktfyldt nok til at udløse heftige skænderier i Borgerrepræsentationen. Det Radikale Venstre og Enhedslisten ønsker byggeriet stoppet, men Socialdemokraterne og et flertal holder fast i den gamle aftale. Umiddelbart ser det ikke ud til, at der er flertal for at stoppe byggeriet, og den der er ingen løsning til hvordan man finder de 1,5 milliarder kroner som arealet er værd.  Foreningen Amager Fælleds Venner håber stadig på, at det kan lade sig gøre at ændre planerne. Derfor indkaldte de sammen med Danmarks Naturfredningsforening og NOAH - Friend of the Earth til den symbolske ring rundt om det areal, der står til at blive bebygget.  " Det areal, der skal bygges på, er desværre det areal med den største biodiversitet.  Meget af Amager er gammel losseplads, men kommunen har selv vurderet, at det her område har mange unikke planter og et vådområde med et særligt rigt dyreliv," fortæller Stefan Rasmussen, der er talsmand for Amager Fælleds Venner.  Han foreslår i stedet, at By &amp; Havn udnytter nogle af de eksisterende arealer, de har mere intensivt, udskyder tilbagebetalingen af metroen, eller at man bygger hen over motorvejen på Amager, og dermed får nye arealer, så man undgår at skære et stykke af Amager Fælled.  Det budskab var der naturligt nok stor opbakning til hos de mange deltagere, der søndag først hørte på politiske taler, siden slog ring om området, og til sidst sluttede af med at nyde udsigten over området fra en større høj midt på Amager Fælled.    VOX POP     Børnene undfanget på Amager Fælled   Der er mange måder at bruge Amager Fælleds rekreative værdier på, men Tine og Anders Lemvigh er nok en slags superbrugere, hvis man kan bruge det udtryk.  " Begge vores børn er undfanget i et buskads herude," fortæller Tine Lemvigh med et stort smil. Parret bor ganske vist på Nørrebro, men Tine deltager jævnligt i møder, som asa-troende holder på fælleden, og hendes mand tager med som musiker til arrangementerne.  De har i dagens anledning - meget passende - taget Daniel på 6 år og Joachim på 5 måneder med.  " Det er et af de få rekreative arealer i byen med reel natur.  Her plukker vi tit brombær og hyldeblomst, og vi tager på udflugt herud, når der er stjerneskud. Det ville være en dødssynd at fjerne det," siger Tine Lemvigh. Hun synes, at områder som Fælledparken og Dyrehaven virker alt for friserede i sammenligning med Amager Fælled.  " Jeg har ikke indblik i, hvor pengene skulle komme fra, men kunne man ikke bygge højere på andre arealer, som By og Havn ejer?".    Familien med til fødselsdags-demonstration   Julie Wolf Broge bor i Hillerød, men har valgt at fejre sin fødselsdag ved at tage familien med til arrangementet på fælleden.  " Det er en oase og en perle, og i dag ville jeg gerne dele den med mine nærmeste." Hun kæder også protesten sammen med sit daglige erhverv.  " Jeg arbejder til dagligt som ergoterapeut og ved, hvor vigtig naturen er for vores krop og sind. Det gør København til noget særligt, at vi har de her arealer, og det virker ekstremt kortsigtet at nedlægge naturen. Er det overhovedet etisk i orden," spørger hun. Hun har taget fuglekikkerten med og betegner sig selv som meget fugleinteresseret.  " Der må være alternativer. Kan vi ikke trække på nogen havneområder i stedet for de her uberørte arealer?" Datteren Selena Broge er også ked af planerne. Hun læser til landskabsarkitekt og bor på et nærliggende kollegium.  " Jeg tager tit herud før eksamen og finder planter. Det er en del af min uddannelse, så man kan godt kalde det for mit laboratorium.".    Penge betyder ikke noget her i livet   Sofia Stefansdottir bor på Christianshavn, og bruger jævnligt fælleden til yoga eller til at lufte hunden, når det er godt vejr. Hun er taget afsted, fordi hun synes, der er nogle vigtige principper på spil.  " Jeg synes, det er utroligt vigtigt at vise, at det ikke er i orden at sætte penge før naturen. Det er helt unikt, at vi har sådan en gammel natur (Strandengene, red), som er åndehuller.  Når byen bliver lidt for meget, og jeg har brug for luft, så tager jeg herud." Selv om grunden er overdraget til By &amp; Havn for mange år siden, mener hun ikke, at det er for sent at protestere.  " Der er tale om en studehandel og en mørklægning af folks handlingsmuligheder, men sagen er aldrig tabt. Nogle mennesker - os alle sammen - skal blot vågne op og erkende, at vi ikke er penge. Penge betyder ikke noget - de er ikke vigtige. Det er naturen." Hun mener, der er mange alternative måder at finde de penge, som salget ville give i det store metro-regnskab.  " Man kunne tage pengene fra jagerflyene. Eller politikernes pensioner. Eller topskatten.".    Bliv klogere og deltag i debatten   Du kan læse mere om By &amp; Havns idekonkurrence: kortlink.dk/ na8m. Du kan også deltage i debatten på Havnefrontens Facebook-side facebook.com/ Havnefronten. nu.  Fynske Arkitektgruppen er blevet en af de største ejendomsudviklere i København. Virksomheden, der har hovedsæde på Hollufgård i Odense SØ, har 40 ud af 70 ansatte på kontoret på Amager, og omkring 80 procent af omsætningen ligger i hovedstadsområdet.  Virksomheden har sat sine spor på Københavns udvikling til en metropol.  Det første store byggeri var i Ørestaden omkring årtusindskiftet, hvor Arkitektgruppen byggede 200 boliger.  -Det byggeri har på rigtig mange måder, når jeg ser tilbage på min tid i Arkitektgruppen, været skelsættende.  Vi fik øjnene op for, at vi godt kan håndtere store boligbyggerier, og for, at der er nogle fordele i at bygge stort. Det er klart, at 200 boliger kræver jo ikke 10 gange så mange mandskabsressourcer som 20 gør, forklarer administrerende direktør Robin Feddern.  Vi befinder os ved Amager Strand, hvor Arkitektgruppen har kontor i bunden af Øresundstårnet, der har 21 etager og er 70 meter højt. Arkitektgruppen har været med til at udvikle området fra industri til en bydel, der går under navnet Amagers Manhattan på grund af de eksklusive højhuse, der skyder i vejret.  Udenfor cykler en ung mand med store høretelefoner ned mod strandparken på en blå cruise-cykel.  Restaurantgæster spiser steaks og sushi. Andre er på indkøb i Lidl.    Direktøren kom sejlende   Arkitektgruppen blev grundlagt i 1986 af Jørgen Witting og to andre, som ikke længere er i firmaet.  Da medejer og administrerende direktør Robin Feddern kom til Arkitektgruppen i 1996 som ansat, byggede virksomheden mest rækkehuse.  De var begyndt at bevæge sig uden for Fyn til Sjælland, men havde endnu ikke nået København.  I Køge og Roskilde byggede de støttede andelsboliger, 20 ad gangen hvert sted.  -De første par år, jeg var i Arkitektgruppen, sejlede jeg med Storebælts-færgen, hver gang jeg skulle til Sjælland, så da skulle man planlægge sin dag lidt bedre, end man behøver i dag, husker Robin Feddern.  Den første opgave i hovedstaden var at bygge et kollegie på Jagtvej til de tre fynske sparekasser i Middelfart, Faaborg og Svendborg. Sideløbende med projektet på Jagtvej fik Arkitektgruppen kontakt med en københavnsk udvikler, som havde et stort stykke jord i Ørestad. Han havde brug for en samarbejdspartner.  Her var Arkitektgruppen med til at bygge 200 boliger, hvilket var et stort spring op fra kollegier og projekter med 20 rækkehuse. Ud over, at de fandt ud af, at der er flere penge i at bygge stort, så fandt de også ud af, at der ikke var nogen grund til at frygte bureaukratiet i storbyen, fortæller Robin Feddern.  -Vi fandt ud af, at vi kunne begå os på rådhuset i København. Vi behøvede ikke at være skræmte over byens størrelse, for vi blev vel modtaget.  Så jeg synes, det projekt var en øjenåbner på mange måder, siger han.  Siden kom mange flere, og lige nu har Arkitektgruppen gang i syv store projekter for i alt 3,4 milliarder kroner i København.  -Vi har jo bare været heldige at få del i Københavns vækst mod en metropol, siger Robin Feddern.  Salgschef fra Ørestadsselskabet I forbindelse med byggeriet i Ørestaden mødte Robin Feddern salgsog udviklingschefen for Ørestadsselskabet, Tony Christrup. I 2005 blev han ansat som projektudviklingschef i Arkitektgruppen, og i 2012 fik han titel af udviklingsdirektør.  Derudover har han siden 2011 været formand for Byggesocietetet, der er et netværk inden for byggeog ejendomsbranchen med 1400 medlemmer i hele landet, hvis formål blandt andet er at sikre en god dialog med det politiske system.  Tony Christrup er Arkitektgruppens ansigt udadtil i Københavns Kommune, hvor udviklingen går stærkt, og hvor det er afgørende at have nær kontakt til embedsmænd og politikere, hvis man vil lykkes med sine byggeprojekter.  -Vi har brug for en som Tony, der har fingeren på pulsen med, hvad der foregår på rådhuset og ved, hvem man egentlig skal tale med for at få de rigtige informationer og få fremmet sine ting mest muligt, forklarer Robin Feddern.  Blandt andet er det meget vigtigt at være klar over, i hvilken retning byen udvikler sig. Det gælder om at få fat i et stykke jord i det rigtige område. I virksomhedens unge år foregik jagten på jord helt lavpraktisk, fortsætter Robin Feddern.  -I gamle dage havde vi ofte en cykel i bagagerummet, og så cyklede vi gade op og gade ned, mens vi holdt øje med, hvornår der kom et hus, der var lavere end de andre.  Så skulle det nok fjernes på et tidspunkt, for der ligger noget værdiforøgelse i at have fem etager frem for én. Det er simpelthen den helt banale, gammeldags metode at gøre det på.  Når Robin Feddern eller en anden fra Arkitektgruppen så fandt et lavt hus blandt højere huse, så gik de ind og ringede på døren og spurgte ejeren, om de måtte rive det ned. Virksomheden lavede også aftaler med landmænd om at købe jord i kanten af byer med udvikling.    kendisfaktor giver mere arbejde   At Arkitektgruppen er blevet kendt og har vokset er delvist kommet af nødvendighed. I 1990' erne var mantraet, at den, der lever stille, lever godt. Men virksomheden levede så stille, at for få rigtigt kendte den, og derfor skulle der arbejdes hårdt for at lande opgaver.  -Hvis nogen havde jord til salg, ringede de ikke til os, for de kendte os jo ikke, siger Robin Feddern.  Derfor valgte de bevidst at blive mere synlige og vokse til en størrelse, så de var interessante at arbejde sammen med. Og det virker. At være kendt gør det nogle gange lettere at få nye byggeprojekter. Det er det seneste projekt med fire boligprojekter på Amager, hvor Arkitektgruppen og kapitalfonden Nrep bygger tre projekter i Ørestad Syd og ét på Strandlodsvej på Amager et eksempel på.  En del af jorden på Strandlodsvej fik Arkitektgruppen lov at bygge på som følge af en henvendelse fra et ejendomsselskab, der vidste, at Arkitektgruppen ville være i stand til at løfte opgaven.  -At være stor skaber nye muligheder, men det kan også være en udfordring, siger Robin Feddern.  -En af vores styrker ved at være en ejerledet virksomhed er helt klart, at vi kan trække lynhurtigt af. Det er ikke noget med en masse rundbordssnak, før vi får trukket af. Vores udfordring nu er at bevare adrætheden, fordi vi er blevet så store, siger han.  Med 80 procent af omsætningen i København er det naturligt at spørge sig selv, om hovedsædet burde flytte fra Odense til København.  Vi har for mange år siden efterhånden haftden interne snak om, hvorvidt vi ligger forkert og burde ligge i København.  Vi blev enige om, at frem for at drømme om, at vi lå et andet sted, skulle vi gøre en dyd ud af, at vi er dem fra Fyn. Det har vi haftgod hjælp af. Vi kan tydeligt mærke, at der er en forestilling om, at vi grundlæggende er ordentlige, arbejdsomme mennesker, siger Robin Feddern.    Træfsikkerhed i top   Robin Feddern mener, at Arkitektgruppens succes i København er en blanding af dygtighed og måske en smule held. Ud over ansættelsen af udviklingsdirektør Tony Christrup er en af årsagerne til Arkitektgruppens succes i København, at virksomheden er blevet bedre til at prioritere sine kræfter. De kaster sig stadig forgæves ud i nogle projekter, men ikke så mange som tidligere.  Vores træfsikkerhed er blevet større, og det får du gennem erfaring og kendskab, og det er en investering i en organisation, at den også kan den del, forklarer Robin Feddern.  det går godt på Fyn. Men der er også mange driftige fynboer, som har succes uden for øen. I serien " Succes på udebane" stiller vi skarpt på fynboer, som har gjort det godt andre steder end her på øen: Manden, der sælger fynske møbler i Dubai, den tidligere dj på Boogie, som nu er landets fitnesskonge, tv-manden, som måtte flytte hovedsædet til hovedstaden og den unge kulturformidler, der har pustet liv i et brotårn på Knippelsbro i København. Plus et par stykker flere.  22. juli: Fitness-konge begyndte som dj på Boogie 23. juli: Han pendlede sig til at blive direktør 26. juli: El-installatørens søn, der blev supersælger 29. juli: Flytning fra Odense havde nær kostet STV livet 5. august: Arkitektgruppen har indtaget Amager.    FAktA Arkitektgruppen   Arkitektgruppen er projektudviklere for byggerier. De sørger for at byggemodne jorden sammen med kommunen, de hyrer arkitekter, og de hyrer underentreprenører til at udføre selve byggeriet.  Der er ingen arkitekter ansat i Arkitektgruppen.  Virksomheden har 70 ansatte, hvoraf 40 arbejder på kontoret på Amager og cirka 30 på kontoret på Hollufgård i Odense SØ, som formelt set er hovedsædet.  Virksomheden blev grundlagt i 1986 af Jørgen Witting og to partnere, som ikke længere er i firmaet. Den nuværende administrerende direktør og medejer Robin Feddern kom til i 1996.  Største projekter lige nu er byggeriet af i alt 103.578 kvadratmeter i København, fortrinsvis på Amager, i samarbejde med kapitalfonden Nordic Real Estate Partners (Nrep), som administrerer 3,3 milliarder euro (24,5 milliarder kroner).  Pengene kommer blandt andet fra amerikanske pensionskasser.    fakta arkitektgruppen a/ S   Arkitektgruppen A/ S Hollufgårds Allé 12, 5220 Odense SØ Cvr-nr.: 26 86 59 05 Adm. direktør: Robin Feddern Ejere: Jørgen Witting og Robin Feddern Bestyrelse: Jørgen Witting (formand), Robin Feddern, Boris Nørgaard Kjeldsen, Lars Holst og Uwe Teichert.  Regnskab 2016 (2015 i parentes) Nettoomsætning: 622,8 mio. kr.  (567,1 mio. kr.) Drifstresultat: 62,3 mio. kr. (53,0 mio. kr.) Resultat før skat: 58,4 mio. kr. (50,2 mio. kr.) Resultat efter skat: 45,9 mio. kr.  (45,9 mio. kr.) Egenkapital: 206,0 mio. kr. (181,0 mio. kr.) Antal ansatte (gennemsnit) 54 (48).  

Klokken er elleve om formiddagen. De to politibetjente Peter Skibye-Lotz og Henrik Nielsen kører i deres hvide patruljebil ud ad Amagerbrogade lige på grænsen mellem Tårnby på Amager og københavnerbydelen Sundby. Foran dem i et kryds ved Sundbyvester Plads drejer en varevogn til venstre, selv om et stort skilt markerer, at venstresving er forbudt.  Peter Skibye-Lotz kører op bag varevognen og sætter et sekund hornet og det blå blink til. Vognen kører ind til siden.  Hans kollega Henrik Nielsen stiger ud og går hen til føreren – en ung kvinde. Hun slipper med en påtale. Han tror på hendes forklaring om, at hun overså skiltet med forbud mod venstresving.  Men han lader hende ikke kun slippe, fordi han bag den blåsorte uniform er en følsom mand. Rutinemæssigt foretager han også en hurtig  cost-benefit analyse .  »Selvfølgelig kunne staten få nogle penge i bødekassen. Men giver vi hende en bøde, giver det arbejde for sekretariatet på stationen, der skal opdatere sagen og skrive bødeforlæg og sørge for, at sagen kommer i retten, hvis ikke bøden bliver betalt. Sådan en lille sag kan generere meget arbejde for andre på stationen, og her vurderede jeg, at det ikke var anstrengelserne værd«, siger Henrik Nielsen.  Dermed følger han også den øverste politiledelses anbefalinger om at være mindre »initiativrig«. Ledelsen kom med henstillingen for nogle måneder siden, og Henrik Nielsen og hans kolleger fortolker henstillingen sådan, at den var en erkendelse af, at der i dag er flere opgaver, end politiet har mandskab til at løfte. Derfor skal politibetjentene se gennem fingre med mindre forseelser for at koncentrere sig om de mere vigtige opgaver.  Disse går blandt andet ud på at køre rundt i patruljevognene og være synlig i gadebilledet. Regeringen besluttede sammen med et flertal i Folketinget for to år siden at reformere politiet, så der senest i 2011 kommer 800 flere betjente på gaden.   »Det er meget, meget sjældent, at kriminaliteten foregår på politistationerne. Den foregår oftest ude på gader og stræder eller i borgernes egne hjem, og derfor er det altså ikke så vigtigt, at der sidder politifolk på stationen. Det er vigtigt, at de sidder i patruljevognene og kan rykke ud straks, når en borger har behov for hjælp«, udtalte justitsminister Lene Espersen (K), da reformen blev vedtaget.  De to betjente Peter Skibye-Lotz og Henrik Nielsen hører til på politistationen på Amager, og de har ligesom deres øvrige kolleger på stationen svært ved at se, hvordan der skal kunne komme flere betjente på gaden.  Lige nu er der så store problemer med at få bemandingen til at stå mål med de mange opgaver, at der på opslagstavlen på stationen ved siden af efterlysninger på forbrydere hænger en seddel om, at arbejdstidsreglerne skal overholdes. »Reglerne er ikke vejledende«, står der. Derudover er der et opslag med ledelsens henstilling om at være mindre »initiativrig«, så man ikke drukner i småsager.  For at Peter Skibye-Lotz og Henrik Nielsen kan holde fri i hvert fald hver anden weekend, er ledelsen på stationen nødt til at inddrage blandt andet politielever og betjente fra andre afdelinger til at køre patrulje i weekenden.   Det kan Claus Pihlkjær mærke. Han har i mange år arbejdet som kriminalbetjent, hvilket på moderne politisprog nu hedder efterforsker. Ifølge ham går den dårlige bemanding ud over efterforskningen af alvorlige sager som vold, bedrageri og røveri. Han har selv en politielev tilknyttet. Men når eleven cirka en weekend hver måned har været på patruljevagt, skal vedkommende afspadsere i to dage, og selv om det umiddelbart kan lyde af lidt på en hel måned, er det ifølge Claus Pihlkjær meget forstyrrende.  »Jeg bruger blandt andet eleven til at forberede retsmøder, hvis vi har varetægtsfængslet en mistænkt og gerne vil have varetægtsfængslingen forlænget. Så er der nogle tidsfrister, som bare skal overholdes, og så er det altså et problem, hvis vi lige pludselig er en mindre«, siger efterforskeren.  »Vi skal sørge for at have nok materiale, der kan overbevise dommeren om, at det fortsat er nødvendigt at holde den mistænkte varetægtsfængslet. Dommeren er fløjtende ligeglad med vores arbejdsforhold, og derfor kan vi ikke sige, at vi altså ikke har nået at få vores materiale i orden, fordi folk i afdelingen skulle ud og køre patruljekørsel i weekenden«.    Sagerne hober sig op   På Claus Pihlkjærs skrivebord ligger bunker af sagsmapper. Han skal prioritere de sager først, hvor mistænkte er blevet fængslet, eller hvor sagerne drejer sig om vold. Derfor er han nødt til at lade mange andre sager ligge. På hans skrivebord er blandt andet en anmeldelse om bedrageri fra september sidste år og en anden anmeldelse fra december sidste år af en person, hvor politiet har fundet ulovligt fyrværkeri og våben på hans bopæl. Men dem har han ikke haft tid til at se på.  Lidt længere henne ad gangen har vicepolitimester Jørn Laursen kontor. Han erkender, at ledelsen kun kan skrabe nok betjente sammen til at køre patruljevogn i weekenden, hvis andre afdelinger sammen med politieleverne bliver kaldt på vagt.   »Men jeg tror, det er godt, at politifolk fra andre afdelinger en gang imellem kommer ud på patrulje. Og så har vagterne ikke et omfang, hvor det går ud over elevernes uddannelse«, siger han.  Men sådan ser stationens tillidsmand, Per Nørgaard, ikke på situationen.  »Selvfølgelig kan der være noget godt i, at politifolk i mere almindelige kontorstillinger også kommer på patrulje en gang imellem. Men det ændrer jo ikke ved, at man har indført ordningen, fordi vi ikke er godt nok bemandet. For politieleverne betyder det jo, at de i virkeligheden har to job på samme tid. Et i den afdeling, hvor de er i praktik, og et andet i weekenderne, når de bliver kaldt på patruljevagt«, siger han og fortsætter:  »Det er jo ikke meningen, at deres uddannelsesforløb skal bruges til at lappe huller«.   claus.blok.thomsen@pol.dk     For politieleverne betyder det jo, at de i virkeligheden har to job på samme tid   

Per Nørgaard, tillidsmand 





  AMAGER NATURPARK: I 10 år har den socialøkonomiske virksomhed Amager Skovhjælpere udført skovarbejde, stirydning og naturpleje på Kalvebod Fælled i samarbejde med Naturstyrelsen samt kultur-og køkkenarbejde på Naturcenter Amager.  I onsdags fik de gode hjælpere 317.000 kroner fra Nordea-Fondens pulje ' Kysten er klar', og det giver dem mulighed for at indkøbe en båd og knopskyde med Amager Søhjælpere, fortæller projektleder, Mads Madsen: » Vi ved jo, at Naturpark Amager udvider med nogle nye støttepunkter langs kysten, hvor småbåde kan lægge til. Så kan vi med Amager Søhjælpere lave det samme, som vi har gjort på land -støtte naturprojekter langs kysten og samle affald i vandet. « Når arbejdet først kommer i gang, forventer han, at nye opgaver vil vise sig.  » Måske kunne nogle af hjælperne blive dygtige til at fiske, og så kunne vi levere fisk til Tårnby Naturskole ved støttepunkterne, når de har skoleklasser ude -det har vi talt med dem om, « fortæller Mads Madsen.  Amager Skovhjælpere er i kontakt med den jyske virksomhed Poca, som de forventer kan levere båden i det tidlige forår.  Amager Skovhjælpere inviterer mennesker med forskellige sociale, fysiske og psykiske udfordringer ind i et rummeligt arbejdsfællesskab, som styrker borgernes fremtidige tilknytning til arbejdsmarkedet.  Der er lige nu 30 skovhjælpere tilknyttet.  USå kan vi med Amager Søhjælpere lave det samme, som vi har gjort på land -støtte naturprojekter langs kysten og samle affald i vandet.  MADS MADSEN, projektleder, Amager Skovhjælpere.  SUNDBY: Amager Centret vil de kommende to år blive udsat for en storstilet modernisering. Planerne om Amager Centrets gennemgribende totalrenovering har været kendt længe, men nu kan Danske Shoppingcentre i samarbejde med DEAS endelig komme i gang, efter de sidste byggetilladelser er godkendt. Hvis alt går efter planen vil Amager Centrets ombygning være færdig i slutningen af 2019.  Som tidligere beskrevet i Amager Bladet vil ombygningen føre Amager Centrets arkikektur tilbage mod det oprindelige urbane industrilook, og der er lagt vægt på at styrke synergierne mellem centret og lokalområdet, forklarer Eva Handest, ejendomschef fra Danica Pension på vegne af Danske Shoppingcentre: » I udviklingen af vores centre arbejder vi altid med stort fokus på at sikre, at de spiller sammen med den omkringliggende by, så der skabes en stærk sammenhængskraft og dermed en samlet set stærkere shoppingdestination, « siger hun.  Det sker bl. a. ved at åbne Amager Centret op i gadeplan med etablering af 20-30 nye butikker og en forbedret logistik på førstesalen. Den lille gård midt i centret, der tidligere primært har været brugt til renovation, omdannes til et grønt byrum, hvor en række restauranter og cafeer fremover vil være med til at skabe et hyggeligt torvemiljø.  Den komplekse ombygning sker, mens Amager Centret er i drift. Det stiller store krav til planlægningen, og der skal indtænkes løsninger, der tager mest muligt hensyn til både de butiksdrivende og beboerne i det tætbeboede område omkring centret.  Et af de første byggeprojekter er nedrivning af det eksisterende parkeringshus, som ligger midt i Amager Centret.  Nedrivningen er gået i gang og skal gøre plads til et nyt moderniseret anlæg med plads til endnu flere biler.  Udformningen af det nye parkeringshus giver plads til flere butikker på førstesalen samt en udvidelse af gangarealet, så kunderne kan gå hele vejen rundt på etagen.  Café 5-øren på en ganske almindelig onsdag aften. Amager Bladet har sat repræsentanter for byens mest populære fodboldklubber, FCK og Brøndby, stævne sammen med Michael Zimmermann fra Fremad Amagers fanklub De Blå-Hvide Engle til en snak om fankultur og patriotisme. For når FC Amager - overbygningen mellem Fremad, Amager FF, KFB og Kastrup Boldklub - løber på banen til august næste år, så er der vel opbakning fra alle øens fodboldnarkomaner?  Nej, ikke just.  Det handler om det sociale, de sportslige resultater og den personlige historie, forklarer øens Brøndby- og FCK-supportere.    Glade UEFA-dage   "Det går jo helt tilbage til de glade dage i UEFA Cuppen i 1980'erne," fortæller Claus Ansbjerg fra Brøndby Support Amager, som har eksisteret i knapt 18 år.  "Det var jo holdet med Peter Schmeichel og alle de kendte. Jeg fik gåsehud over det hele. Der var kun en ting i mit hjerte, og lige siden har der kun været plads til Brøndby. Der var vel en 50-60 medlemmer fra Amager, som tog på bustur  der var fuldt knald på hver søndag, både til ude- og hjemmebanekampe."  Medlemstallet er styrtdykket siden Brøndbys nedtur. Lige nu er der op mod 60 aktive Brøndby-fans i Amagers Brøndby-klub.  "Jeg er jo egentlig gammel Kastrup-knægt. Hedder det stadig det, eller er det stadig Amager United?" spørger Claus.    Gider ikke 2. division   Henrik Thomsen er formand for FCK FC Amager, FC Københavns officielle fanfraktion på Amager.  "Jeg startede faktisk med at se Fremad Amager i 1992. Men på et eller andet tidspunkt tænkte jeg, at det var sgu' for fattigt at se på. Stadion var dårligt og holdet spillede som en pose nødder. Så kom jeg ind i Parken, da FCK startede.  Jeg kendte nogle folk derinde, og stille og roligt blev jeg involveret i det. Så det var helt klart det sociale, der rykkede mig. Jeg følger da med i, hvor Fremad ligger i tabellen, men ikke mere. Jeg håbede virkelig på, at der ville komme en sammenslutning på Amager i 1992, men da det ikke skete, så gad jeg ikke mere  jeg gider simpelthen ikke at se 2. divisionsfodbold.  FCK FC Amager ligger ret stabilt omkring de 140 medlemmer, næsten lige så mange som De Blå-Hvide Engle. Fraktionen arrangerer busture til alle FCKs udebanekampe, og bussen er stort set altid fuld af hvidblusede amagerkanere.    Lokalpatrioten   Den Blå-Hvide engel ved bordet har altid været Fremad-fan, med alle de op- og nedture, det har givet gennem årene:  "Jeg skar som regel hjørnet fra Højdevangsskolen, da jeg var syv-otte år. En dag var der en, der spurgte, om jeg ville være med, og så var jeg på. Min far havde mig med til Fremad Amager, allerede fra jeg var tre. Jeg har boet mange steder, men hver weekend Sundby Idrætspark," fortæller Michael Zimmermann.  Fremad Amagers fanklub tæller omkring 200 medlemmer. Men fra næste år hedder det pludselig overbygningsbold i FC Amager regi. I den anledning nedlægger De Blå-Hvide Engle sig selv, og nogle af bestyrelsesmedlemmerne starter en ny fanklub.  Det bliver dog uden de gul- og hvidblusede.  "Vores medlemmer er meget inkarnerede Brøndby-fans. Eller, det er egentlig mere sammenholdet på busturene. Hvis der skal ske nye tiltag, så handler det om Brøndby, ikke noget lokalt herude - så skal det i hvert fald være meget interessant," fortæller Claus Ansbjerg.  "Hvis der kom et storstadion i Ørestaden, var det da ikke utænkeligt, at vi kunne tage ud og se en kamp engang imellem. Men ikke på bekostning af Brøndby."  Så langt er FCKs Amager-formand enig:  "Det er jo sammenholdet og stemningen på stadion, der ryster en fangruppe sammen. Der er store planer på Amager lige nu, men det er for sent i forhold til vores medlemmer. Det skal da blive sjovt at se FC Amager, hvis de kommer i Superligaen, men det handler mere om København i min verden. Som FCK eller Brøndby fan er man vant til at blive forkælet, både med resultater og på stadion. FC Amager skal virkelig bevise noget, og det tager mange år," slår Henrik Thomsen fast.    Fankultur fra bunden   Brøndby-supporteren tager over: "Hvis der skal skabes noget nyt på Amager, så skal man have fat i den unge generation, der vokser op herude nu. De 10-12 årige, som ræser rundt i de lokale klubber."  Englen er enig:  "Nej, man kommer ikke langt med den gamle generation, som allerede har deres hjerte i en anden klub, med omgangskreds og det hele Der skal satses på de unge, og så skal jeg nok få overtalt de to herrer til at være med," griner Zimmermann.  FCK og Brøndby tørner sammen i Superligaen på søndag klokken 18.00 i Parken, mens Fremad Amager har rundet efterårssæsonen af med en førsteplads i 2. division øst.  Læs mere om de tre fanklubber på: www.b-s-a.dk, www.fckfca.dk og www.blaahvideengle.dk  Det skriver netmediet kommunen.dk, der har fået indblik i en intern rapport.  Tidligere i år kunne kommunen.dk afsløre, at Amager Ressourcecenter har indkøbt for tæt ved en halv milliard kroner uden at sende ordrerne i udbud, som er foreskrevet af lovgivningen.  Det ledte til en undersøgelse, der er foretaget af advokatfirmaet Bech-Bruun og revisionsvirksomheden Deloitte. Undersøgelsen viser ifølge kommunen.dk, at der har været et "lemfældigt" forhold til reglerne om udbud.  - Både nuværende og tidligere ansatte har forklaret advokaterne, at de har været fuldt bekendte med, at ARC er underlagt udbudsreglerne.  - Omvendt konkluderer Bech-Bruun og Deloitte ifølge undersøgelsen, at den øverste daglige ledelse "ikke har prioriteret overholdelse af udbudsreglerne".  - Det har ført til, at der "er opstået en kultur, som har betydet en lemfældig behandling af - og manglende respekt for - udbudsreglerne," skriver kommunen.dk om undersøgelsens konklusionen.  Kommunen.dk har tidligere afdækket, hvordan der er givet ulovlige ordrer til flere selskaber.  Amager Ressourcecenter har længe været i kritisk fokus, da økonomien i og antagelserne for opførelsen af prestigebyggeriet Amager Bakke ikke har holdt stik.  Det har ført til en milliardomkostning og stor debat om, hvorvidt selskabet må importere affald fra andre lande og fra andre dele af Danmark.  Senest har der også været kritik af, at Københavns Kommune, der er blandt ejerne af Amager Ressourcecenter, vil insource affaldsafhentning for at skaffe nok affald til, at forretningsplanen for Amager Ressourcecenter kan holde.  Problemerne førte i starten af året til, at selskabets direktør blev fyret.  Nu sker det igen.  På en generalforsamling i Fremad Amager torsdag den 24. oktober blev det vedtaget at etablere selskabet Fremad Amager Elite ApS, der fremover skal drive kontraktfodbold i klubben.  20 procent af selskabet skal ejes af moderklubben, mens de resterende 80 procent kommer på eksterne hænder. Det er sportsbrandingselskabet F3 Mediagroup, der står bag planerne.  " Vi har hverken papkasse eller millioner med. Nu skal vi - i samarbejde med den eksisterende boldklub - opbygge et brand og udløse det store uforløste potentiale, som er her på øen, hvor klubben i forvejen har nogle fantastiske og unikke fans," sagde den kommende direktør John Petersson, tidligere medaljesluger ved De Paralympiske Lege, hvor han som svømmer med tilnavnet " Piskeriset" hentede medaljer på stribe i firserne og halvfemserne, til Berlingske i begyndelsen af oktober.  Den nye elitesatsning i Fremad Amager tager ét skridt ad gangen og stiler i første omgang efter 1.  division, men det er alligevel endnu et tiltag i rækken af ambitiøse fodboldsatsninger på Amager. I slutningen af firserne var der planer om at lave FC Amager, der med opbakning fra Amagerbanken og B&amp;W skulle rykke øens fodbold, men planerne faldt. I begyndelsen af nullerne forsøgte Kastrup Boldklub og Tårnby Boldklub sig med fusionen Amager United, og i 2007 kom så endnu et FC Amager, der ville i Superligaen og spille på et nyt stadion i Ørestaden med plads til 40.000 tilskuere.  En konkurs to år senere ødelagde den drøm og sendte Fremad Amager ned i Københavnsserien, men nu er Fremad Amager så tilbage i 2.  division, og endnu et ambitiøst initiativ er i gang. Hvor kommer alle de ambitioner fra? Hvorfor er fodbolds så uløseligt forbundet med Amager, selv om den største klub Fremad Amagers bedste resultater er et par sekundære medaljer fra fyrrerne og en tabt pokalfinale, og klubben kun har været i landets bedste række i seks en halv sæson siden 2. verdenskrig?.    LIVESCORE PÅ AMAGER FÆLLEDVEJ   En af de bedste til at give sit bud på et svar er Dan Hammer. Den 49-årige direktør for Divisionsforeningen Håndbold er født og bosiddende på Amager, voksede op som Fremad Amager-tilhænger, kender dansk fodbold fra sin tid som direktør i FC København, og så skal han være bestyrelsesmedlem i det kommende Fremad Amager-selskab.  Alligevel er spørgsmålet om, hvad fodbold betyder for Amager en ordentlig mundfuld.  " Det er lidt som at spørge om meningen med livet. I al den tid, jeg har kunnet huske - og det er i hvert fald tilbage til halvfjerdserne - har der været rigtigt mange på Amager, som har interesseret sig for fodbold, som har spillet fodbold, som har kørt deres børn til fodbold. Og i gamle dage var der mange, som fulgte Fremad Amager, selv om det var i relativt få år, de faktisk var med på højeste niveau," siger 49-årige Dan Hammer.  " Amager er et meget stort lille samfund. Der har man brug for nogle fællesnævnere, og der er generelt et rigt fodboldliv herude med mange klubber og store idrætsanlæg. Både Kløvermarken og Sundby Idrætspark er jo nogle af de største anlæg i København. Jeg kender ingen mænd fra min generation, folk der er født og opvokset herude i tresserne, der ikke har spillet fodbold i en klub på Amager, og som ikke har interesseret sig for en klub fra Amager." " Jeg spillede selv fodbold ovre på Amager Fælledvej, hvor DR ligger nu, og hvor min klub Sundby Boldklub lå. Hvis bolden røg ud til indkast ved Amager Fælledvej, og der kom en cyklist forbi, kunne jeg godt finde på at råbe " hvad blev den?" Så ville man få svaret på, hvad Fremad Amagers kamp samme formiddag var blevet - hvis man da ikke havde kunnet høre målene fra Sundby Idrætspark. Der skal meget få anledninger til, før amagerkanerne og andre, der kan huske de gamle dage, dukker op igen. Så kan det så godt være, at nogle af dem glemmer at komme søndagen efter," siger Dan Hammer om den klub, som den tidligere Fremad Amager-træner Michele Guarini har kaldt " verdens mindste storklub.".    DANMARKS HJERTEKLUB   Det forklarer alt sammen meget godt, hvorfor Fremad Amager er noget helt særligt for amagerkanerne, men hvorfor er klubben det så også for os andre? For de fleste med interesse i dansk fodbold vækker navnet nogle følelser, som klubbens egentlige resultater slet ikke kan leve op til.  Siden professionel fodbold blev indført i 1978, har Fremad Amager kun været halvanden sæson i den bedste række, senest efteråret 1994 da klubben måtte ned i kvalifikationsrækken efter et halvt år i Superligaen.  Alligevel lever fascinationen af klubben fra Sundby Idrætspark videre. Vi skal tilbage til halvfjerdserne for at finde forklaringen.  I sommeren 1975 lavede Ekstra Bladet en stor læserundersøgelse, hvor avisen ville finde hele Danmarks hjerteklub - den mest populære klub i landet. Godt 20.000 stemte, og Fremad Amager løb med en fjerdedel af stemmerne og en helt suveræn sejr.  " Kammeratskabet, sammenholdet og stemningen uden for tovene har givet stemmer. Man har fornemmelsen af, at folket på Ama'r mere end noget andet stiller sig i ryggen på klubben," lød det i Ekstra Bladets omtale af kåringen.  Fire år senere udkom forfatteren Hans Jørgen Nielsen med sin bog " Fodboldenglen", som stadig står som det mest ikoniske danske stykke fodboldlitteratur. Romanen handler om vennerne Frank og Frands, der vokser op som gode venner og fodboldkammerater, inden deres veje skilles, og de bliver henholdsvis professionel fodboldspiller og intellektuel på den politiske venstrefløj. Fremad Amager, Sundby Idrætspark og øen som helhed er bagtæppe til fortællingen.  " For alle er Fremads førstehold " vores førstehold". Mens jeg spiller der, er det røget helt ned i tredje division, efter det i fyrrerne har været mellem de bedste i første, hjemmepublikummet har ikke svigtet, vi er der stadig, lige talrige og hengivne, landets mest " fanatiske" håner man os. Holdet er heller ikke just kendt for poleret, teknisk fodbold, stilen er kæmpende og muskuløs, vokset ud af omgangsformen i gårde som vores, amagerkansk helt ud i spillernes gestik, når de skal tilkendegive deres mening om dommeren eller en modspiller: Ud i det mest hårfine altså en fortætning af Os, det her er vores bekræftelse," skriver bogens fortæller Frands i " Fodboldenglen".  Der er altså tale om en klub, der er så lokalt forankret, at det giver genlyd i hele Danmark og litteraturen, og Dan Hammer kan godt genkende billedet.  " Oplevelsen af Fremad er større end klubbens resultater. Fremad Amager er en klub, som rigtigt mange holder af. Den signalerer nostalgi. Før internettet og globaliseringen for alvor fik formet vores karakterer som fodboldmennesker, før hele verden var lige rundt om hjørnet med et tryk på en knap, var fodbold en fysisk begivenhed, der foregik på et stadion lige i nærheden.  Der var fodbolden en slags fyrtårn for den lokale stolthed." " Det ligger hele tiden latent som noget, man kan vække. Vejle er et meget godt eksempel på en anden klub. De fleste forbinder den med noget teknisk fodbold. Det er et stempel, som den klub har fået i tresserne og halvfjerdserne. På samme måde har Fremad Amager fået et stempel som en folkelig fodboldklub.  Og det ligger i ordet, at folkelige ting holder de fleste af. Det er en klub i øjenhøjde," siger Dan Hammer.  Dertil kommer en række af de ting, der skiller klubben ud fra de andre og giver den en særlig identitet i fodbold-Danmarks øjne. Det er for eksempel indløbsmelodien " Vi er dem ( de andre ikke må lege med)", som holdet er gået på banen til siden 1994, og så det gamle og unikke kamptidspunkt 10.30 søndag formiddag. Dan Hammer ved ikke, hvorfor det i sin tid blev valgt, men nu hænger det sammen med Sundby Idrætspark.  " Jeg lyver ikke, når jeg siger, at når jeg hører kirkeklokker, tænker jeg på Fremad Amager. Jeg gik altid over for at se dem spille, mens kirkeklokkerne kaldte til gudstjeneste om søndagen. Det er en helt fysisk reaktion, jeg får. Når det er morgen, og kirkeklokkerne går i gang, er jeg mentalt på vej på Sundby Idrætspark.".    VM-KVARTETTEN.   I den store fortælling om Fremad Amagers tiltrækningskraft må man ikke glemme klublegenderne. I T T 1975 overlevede Fremad Amager i 1. division med to store teenagetalenter på holdet. De hed Frank Arnesen og Søren Lerby, og efter Lerbys ankomst fra Taastrup nåede de at spille en halvsæson sammen på Sundby Idrætspark, inden Ajax Amsterdam købte dem begge. Senere brød Ivan Nielsen igennem på Fremad Amagers førstehold, før han ligeledes skiftede til hollandsk fodbold og Feyenoord, og også Henrik Andersen nåede kampe frem mod sit Anderlecht-skifte som 17-årig i 1982.  Fire år senere var de alle fire med til VM i Mexico, og Fremad Amagerkvartetten holder stadig øje med den gamle klub og mindes oplevelserne i Sundby. For eksempel var Frank Arnesen i søndags til fodbold, da Fremad Amager slog GVI 8-2 og rykkede op på andenpladsen i 2.  division, hvor holdet nu overvintrer.  " Det var en fantastisk kamp. De var bagud 1-0 og 2-1, og de brændte straffespark, men alligevel vandt de 8-2. Fremad lever altid, Fremad er noget helt specielt. Det er svært at definere, hvad det er, men en regnfuld søndag, koldt ad helvedes til, var der 800 tilskuere til en kamp i 2.  division øst. Det er kun Fremad Amager, der kan trække det i København." " Stemningen var fantastisk. Der er tre fanklubber, og det er der ikke ret mange, der har i sådan en lille klub. De råber og skriger, og de får nogle bajere. Sådan var det også, da jeg selv var der. Det er en arbejderklub, det er en Amager-klub. Øen har altid været for arbejdere. Det var dejligt at være derude igen og dejligt at se, de vandt 8-2. De spillede fandme en god kamp," siger Arnesen.  Også den gamle makker Søren Lerby husker det halve år, da han som 17-årig var med til at sørge for, at oprykkerne overlevede i landets bedste række.  " Det var et hårdt publikum, og det var no-nonsense-fodbold klokken 10 søndag morgen. Vi tabte et par kampe i starten, men så fik vi det virkelig til at hænge sammen med den legendariske træner Arne Sørensen [ landstræner da Danmark vandt OL-sølv i 1960]. Jeg husker det kun som noget rigtigt festligt og fornøjeligt. Engang spillede vi mod B1909. Vi var bagud 3-0, men vandt 4-3. Togturen hjem endte på Københavns Hovedbanegård og så direkte over i Tivoli, hvor vi så to timer senere blev smidt ud," griner Lerby.  For de to Amager-drenge Ivan Nielsen og Henrik Andersen var Fremad Amager noget helt specielt.  " Én gang Fremad Amager, altid Fremad Amager. Det er et stort område med mange mennesker, og de fleste holder nok med Fremad Amager. Selvfølgelig er der også 08' erne og Dragør, men det har altid været Fremad Amager, der er nummer ét derude," siger Ivan Nielsen, der i dag har VVS-firma på øen, og han bakkes op af Andersen.  " Jeg er opvokset i området, og jeg boede 300 meter fra træningsanlægget.  Det var oplagt, at jeg skulle spille der. Det var stort. Jeg kom til klubben som mikroputspiller, og så gjorde jeg så store fremskridt, at jeg spillede på førsteholdet allerede, da jeg var 16.".    FEST I SUNDBY   Fremad Amager har en markant historie på trods af de manglende resultater, og det vil den nye ledelse ære. I en Q&amp;A, som er lagt ud på klubbens hjemmeside for at fortælle medlemmer og fans om det nye projekt, fastslås det, at navnet fortsat skal være Fremad Amager, farverne skal fortsat være hvide og blå, og hjemmebanen skal fortsat være Sundby Idrætspark.  " Fremad Amager er et sted, hvor der er plads til alle. Det er den historie, som klubben rummer, og det, som projektet bygger på. Vi kan ikke se projektet fungere andre steder end præcis her i Fremad Amager," står der i Q&amp;A'en.  At klubbens identitet tages alvorligt, glæder de gamle koryfæer.  " Bare det, at man har fået det gamle navn tilbage, er fint. Man skal prøve at tage skridt efter skridt og se, hvordan det går, for de planer man havde med FC Amager var nok for store. Det skal være inden for et budget, der kan overholdes, for ellers går det tit i vasken," siger Henrik Andersen, og Frank Arnesen er enig.  " Jeg synes, det er et godt initativ.  Især at man ikke kommer ind og siger " vi har en hel pose penge og vil gøre en hel masse". Nej, de vil lave noget på længere sigt og prøve at bruge det specielle, som Fremad har," mener Arnesen.  " Det er en fantastisk god ide, hvis der er folk, som virkelig har økonomiske muligheder og forstand og ide om, hvordan det skal gøres. Jeg vil ønske dem meget held og lykke.  Det er et godt sted, og det ville være godt, hvis de kunne få et godt fodboldhold," siger Lerby.  Der bor 180.000 mennesker på Amager, og det er flere, end der bor i Danmarks tredjestørste by Odense.  Ivan Nielsen hæfter sig da også ved, at Amager er et af de eneste steder, hvor der stadig er plads til en fodboldsatsning.  " Jeg synes, det er meget godt at forsøge igen. Nu har man prøvet så mange gange. Og det eneste sted, man kan lave en Superliga-klub, er på Amager. Så har man lukket ringen hele vejen rundt om København." Dan Hammer, der som kommende direktør for den multiarena, som bygges i Ørestaden, også er med i et andet Amager-projekt, forestiller sig, at Fremad Amager skal søge den samme position, som eksempelvis St. Pauli har i Tyskland. Det vil sige som en klub, som en masse folk har som anden-yndlingsklub efter deres egen. Det vil også ligge godt i tråd med klubbens gamle status som Danmarks hjerteklub. Og på trods af den solide opbakning til Fremad Amager, er der mulighed for at hente endnu mere opbakning i lokalområdet, har den nye ledelse noteret sig.  " Forskellige undersøgelser viser, at folk på Amager spiller mere fodbold end andre steder, men går mindre til fodbold. Ud fra en markedsmæssig tilgang ligger der dermed et potentiale. Men jeg tror rent faktisk også, at de her fyre i takt med, at de har haft det her projekt liggende i skuffen i et par år, er blevet ramt af bacillen og den her fodboldklub i øjenhøjde. Den burde kunne fylde mere. Den burde kunne fylde den plads, som den har i rigtigt mange menneskers hjerte, mere konkret i sin udfoldelse. Vi taler ikke Superliga, vi taler om at have en fest på Sundby Idrætspark og se, hvor langt det kan række," siger Dan Hammer.  Fest på stadion er i hvert fald noget, som de altid har kunnet finde ud af i Fremad Amager. Det er en af grundene til, at en ikke særligt succesfuld klub alligevel er blandt Danmarks mest populære. Og det er vel også en slags succes. +.    FREMAD AMAGER   Stiftet: 10. juni 1910 Hjemmebane: Sundby Idrætspark Kapacitet: 7.200 tilskuere, heraf 2.500 siddepladser Klubfarver: Blå og hvid HÆDER Sølv: 1939-40 og 1940-41 Bronze: 1946-47 Pokalfinale: 1972.  HELE ØEN: Kan man skylle øl ned fra en glasskulptur? Ja, det kan man godt, hvis du spørger Morten Valentin Lundsbak og Jacob Storm, der for ti år siden etablerede Amager Bryghus.  I torsdags modtog de to gymnasiekammerater fra HTX på Tårnby Gymnasium, Amager Erhvervspris 2016, der uddeles af Amager Erhvervsråd og Amager Bladet.  Dét, der i 2007 begyndte som en hobbyforretning på Fuglebækvej, er i dag en vaskeægte erhvervssuccés. Amager Bryghus er på hitlisten i det store udland, og flere steder på øen kan man købe en øl med de ikoniske Amagernavne-og mærkater fra bryghuset som f. eks. ' Amager Fælled', ' Bryggens Blond', ' Christianshavn Pale Ale'. ' Dragør Brown' og ' Sundby Stout'.  Tårnbys borgmester Henrik Zimino var inviteret til at motivere valget af Amager Bryghus, og han er både glad og stolt over, at bryghusets matrikel har postnummer 2770.  » Det er en særlig glæde, fordi jeg selv var med til at indvie Amager Bryghus for ti år siden, « forklarede Henrik Zimino, og bemærkede, at han skænkede den første øl ved indvielsen.  Kaosledelse med passion Passionen for godt øl er nu blevet en levevej for de to venner, Morten og Jacob, der til deres egen overraskelse fik brygget øl så velsmagende, at de kunne sælges -fra Sundby til Sydney.  Allerede efter fire år blev det første bryganlæg for småt.  Morten og Jacob indkøbte et nyt anlæg og ansatte assisterende brygger René Hulgreen.  Det førte det til mere end en fordobling af produktionen.  I dag er Amager Bryghus en strømlinet virksomhed, hvor yderligere ekspansion og fremdrift er defineret i en målrettet strategiplan, hvor begrebet ' kaosledelse' er den faktiske og effektive ledestjerne.  Det markedsmæssige tigerspring kom for alvor, da humor, ironi og sarkasme blev afskaffet i den faglige, interne dialog.  I slutningen af foråret kommer der ekstra tryk på ekspansionen, når Amager Bryghus flytter til nye lokaler på Kirstinehøj.  De nye lokaler er med 1.400 kvadratmeter mindre end på den nuværende lokation på Fuglebækvej, men der til gengæld 7,5 meter til loftet, så det er muligt at få plads til gæringstanke af en størrelse, det ikke er fysisk muligt at have stående i det nuværende kælderlokale.    15 bryg om ugen   I første omgang udvides tankkapaciteten med seks 60hl tanke, samtidig med at der trækkes kabler og køling til yderlige seks tanke. Med de første seks tanke udvides kapaciteten fra de nuværende 400.000 til 600.000 liter, og kommer der yderligere seks tanke til, vil kapaciteten komme op på 800.000 liter. Det betyder. at produktionen i første omgang kan køre 15 bryg om ugen, et tal der forøges til 20, hvis der kommer yderligere seks tanke ind.  Under flytningen af tanke og bryganlæg fra den gamle adresse vil produktionen blive lukket ned i fire uger, og i tiden op til vil der blive brygget op af flaskeøl, mens fadøl bliver nedprioriteret i den sidste tid.  Amager Erhvervspris uddeles af Amager Erhvervsråd og Amager Bladet.  Det er Amager Erhversvråds bestyrelse og Amager Bladets chefredaktør der udpeger prismodtageren.  Med prisen følger et diplom samt glasskulptur, der er lavet af glaspuster Rikke Bruzelius fra Glasseriet.  Amager er i omdrejninger. Projekter som Ørestad og Øresundsbroen kan betyde, at Amager vil blive centrum for det københavnske by- og erhvervsliv og et internationalt knudepunkt i Norden. "Hele ideen er at lave et stort vejkryds, hvor man har trafik fra Sverige, der krydser nord- og sydmetroen på Amagerbro. Amager vil derfor blive et nyt centrum, fordi fokus trækker mod Øresund. Eller fra Nordsjælland og ned mod København," siger fremtidsforsker Uffe Paludan fra Instituttet for Fremtidsforskning. Professor Otto Anker Nielsen fra Center for Trafik og Transport på DTU mener, at potentialet for udviklingen på Amager er meget stort. Men det præcise omfang kan dog først ses på længere sigt.  "Det er ligesom med Docklands i London. Det tog også lang tid, før det kom i omdrejninger. Hvordan det helt præcist kommer til at gå for Amager er svært at sige endnu. Tendensen med at bygge i andre dele af hovedstaden kan risikere at trække fokus væk fra øen.  Tomme erhvervsområder  

 Og så er der endnu mange tomme erhvervsområder i Ørestad. Potentialet for hele erhvervsfremdriften er helt afhængig af fremtidige investorer i Ørestad," siger han. "Men på længere sigt kan det godt blive en succes. Og takket været Metroen, jernbanen til Kastrup og Amager Strandpark vil hele udviklingen for området på Østamager også tegne positivt," siger Otto Anker Nielsen.  Nye ungdomsboliger  

 Overborgmester Jens Kramer Mikkelsen (S) vil da også sætte endnu mere skub i udviklingen på Amager. "Vi vil bygge så meget som muligt og udvikle hele øen. Vi vil bl.a. bygge 1200 ungdomsboliger over de næste tre år og arbejde på at få priserne ned. En toværelses på Amagerbro kan ikke fås til under 1 mio. kr., og det skal være sådan, at de unge stadig skal kunne blive boende og være med til at skabe et miljø," siger Jens Kramer Mikkelsen. Han understreger, at udviklingen på Islands Brygge og i Havnestaden alt sammen er videreudvikling af de planer, der blev lagt for Amager for ti år siden. "Vi bliver hele tiden kontaktet af udenlandske virksomheder, der er interesseret i at få fodfæste på det københavnske marked, og der er Amager og Ørestad et godt salgsargument. Hele planlægningen accelererer i øjeblikket, og det er hamrende godt," siger overborgmesteren.  Amagers dårlige image  

 Men der er endnu et usikkerhedselement. Amager skal slås for at fjerne det dårlige image som en københavnsk baggård, som øen altid har lidt under. "Amager har tidligere været et appendiks til København. Men med alle de ting, der sker for øjeblikket, så er øen pludselig blevet en del af resten af København," siger Uffe Paludan. Derfor er det heller ikke kun et billigt salgsargument for lokale ejendomsmæglere at kalde Amager for Nordens svar på Manhattan, mener han. "Visionerne for Amager fejler ikke noget. Og helt konkret så er der jo allerede bygget et højhus i Ørestad, og der er flere på vej," siger Uffe Paludan. Han betegner det også som særdeles realistisk, at man med tiden vil kunne tiltrække internationale virksomheder til det nye udviklingsområde. Ikke mindst fordi Amager ligger mellem lufthavnen og København centrum. Dette er overborgmesteren helt enig i. "Amager skal sælges som en ny bydel i København med et kæmpe potentiale. Takket været udviklingen på Amager er København en af de byer i Europa, hvor der bliver bygget mest i disse år," siger Jens Kramer Mikkelsen.  jpk@jp.dk   Vi inviter alle hekse, tolde, indianere, robotter, superhelte, løver og hvad der ellers findes af eventyrfigurer til at slå ordentlige slag til fastelavnstønden.  Fordi vi er på Amager, gør vi det på vores helt særlige måde, hvor børn kan cykle eller ride på en kæphest hen til tønden. Det er en gammel lokal tradition helt tilbage fra femtenhundredtallet, at bønderne på Amager mødtes til fastelavn og slog katten af tønden til hest. I gamle dage var et en rigtig kat, der blev lukket inde i tønden, men det gør vi heldigvis ikke mere.    Kæpheste og fastelavnsris   Som noget nyt i år kan børn med hjælp fra mor eller far lave en kæphest på Naturcenter Amager i weekenderne op til fastelavn. Hvis du har en ynglings sok, så tag den med som hestehoved.  Man kan også pynte sin jernhest - cyklen -og øve sin balance på den lille træningsbane.  Det er grundejerforeningen fra Ørestaden, der i samarbejde med Naturcenter Amager står for arrangementet.  -Vi syntes det er et super arrangement, at vores børn får lov til at opleve en anderledes fastelavn midt i Naturparken. Vi håber selvfølgelig at der kommer en masse udklædte børn til vores fastelavnsfest og slår på tønden. Vi giver også en fastelavnsbolle eller en pandekage fra bålet, fortæller Birte Rasmussen fra Ørestad Grundejerforening.  Alle kan også lave et fastelavnsris i weekenderne op til fastelavn.  Fastelavn på Naturcenter Amager søndag 3. marts kl.  11.  Allerede når man ankommer til hoveddøren, skiller den sig ud med sin røde farve og ved at være placeret på et hjørne.  Døren fører ind til den populære tryllekunstner Rune Klans hjem, som ifølge  Boliga Kendte netop er blevet sat til salg. Og ligesom husets ejermand (indtil det er solgt), er der tale om et hjem udover det sædvanlige.  Mægleren Home - Amager Kastrupvej beskriver det da også som "magisk liebhaveri" på 176 kvadratmeter, og en tur rundt i huset udstråler en modig og glad leg med indretning i farver og prikker.  I stueplan findes der et stort, grønt køkken-alrum, hvor der også er lavet en rund åbning i væggen fra køkkenet med kig ind til sofastuen med pejs indbygget i væggen, og det hele "samles" i en rød spisestue.  På øverste etage findes der derudover tre værelser og et badeværelse. Når man går op ad trappen mødes man af et fordelingsrum med en vindueskarm farvet gul som solen og røde "prikker" på væggen. Måske den heldige nye ejer også får gyngen, som hænger ned fra loftet, med i købet?  Hvad koster hele herligheden? Den er sat til salg for 9,3 millioner kroner. Villaen ligger tilbagetrukket på en stille villavej i den københavnske bydel Amagers "italienske kvarter" tæt på strand og en cykeltur fra centrum, og med i købet følger også en brugbar kælder med flere disponible rum.  Vil du se flere billeder af den kendte trylle-komikers smukke hjem så klik her.    Det koster jo ikke noget at kigge   By &amp; Havn havde inviteret til borgermøde 31. oktober på Ørestad Gymnasium, hvor langt over hundrede interesserede var mødt frem for at høre om de kommende planer for Amager Fælled Kvarter, der er det sidste bykvarter i Ørestad.  Inden mødets start havde Amager Fælleds Venner taget initiativ til en fredelig demonstration udenfor gymnasiet.  Også her var mere end 100 borgere troppet op for at vise deres bekymring for områdets natur og modstand imod byggeplanerne.  " Det er trist, hvis Amager Fælled skal tapetseres med bebyggelse. Det er et helt unikt område, som bør beskyttes.  Jeg er godt klar over, at beslutningen om, at der kan bygges, er taget for mange år siden, men jeg har en forventning og et håb om, at den beslutning kan laves om", sagde én af de mange fremmødte, Thomas Meinert Larsen, fra Islands Brygge.    " Hamrende godt, at folk er interesserede"   " Det er hamrende godt, at folk er interesserede i deres lokalområde, for det er ikke ligegyldigt, hvordan projektet bliver. Men vi er her ikke for at diskutere, om Amager Fælled Kvarter skal bebygges eller ej - den beslutning træffes andetsteds", konstaterede adm. direktør i By &amp; Havn, Jens Kramer Mikkelsen, der indledte borgermødet indenfor på gymnasiet.  Direktøren oplyste, at da man i sin tid besluttede at anlægge Ørestad, planlagde man 30 - 40 år frem i tiden, og at man nu er godt halvvejs.  Ørestad består af fire kvarterer, der hver har deres egenart og Amager Fælled Kvarter har bl. a. til hensigt at binde kvartererne sammen som en helhed, sådan som det oprindeligt var tiltænkt.  " Jeg håber, at man vil bruge kræfter på at lytte og sætte sig ind i dette projekt", appellerede direktøren.    Værdifulde områder   Masterplankonkurrencen om udviklingen af Amager Fælled Kvarter er vundet af et team under ledelse af arkitektfirmaet Vandkunsten med deltagelse af Marianne Levinsen Landskab, Dansk Energi Management &amp; Esbensen samt rådgivningsvirksomheden Norconsult.  Landskabsarkitekt Marianne Levinsen fortalte om visionerne for området og viste på slides, præcist hvilken del af fælleden, der nu tænkes bebygget.  " Vi har i vores forslag taget hensyn til de særligt værdifulde områder med f. eks.  sjældne arter, som fælleden består af. Der bliver ikke bebygget på vådengsområdet og der vil blive etableret glidende overgange mellem bebyggelse og natur. Fælledens landskab vil blive trukket helt ind mellem bebyggelserne i form af landskabskiler, hvor der kan plantes de samme typer træer og planter, der i forvejen vokser i området", sagde Marianne Levinsen.  De nye bebyggelser vil blive delt i tre områder døbt ' Søkvarteret', ' Engkvarteret' og ' Mosekvarteret'. Det er intentionen, at hvert kvarter får en plads.    Mindst mulig biltrafik   Aftenens møde fortsatte med et oplæg af arkitekt Jan Albrechtsen fra Vandkunsten, som mindede om, at masterplanen definerer de overordnede rammer for området og at teamet lægger op til, at der nu skal skabes byrum, der passer sammen med omgivelserne.  " Det er vores hensigt, at alle nye boliger skal have en relation til fælleden eller naturen.  Også at biltrafikken gennem kvarteret minimeres mest muligt. Vi foreslår én lang hovedvej, enkelte mindre asfalterede veje og så veje, der kun benyttes i nødsituationer og f. eks. er anlagt med grus", fortalte Jan Albrechtsen.    Overvejer skolebyggeri   Københavns Kommune var repræsenteret ved projektchef Ingvar Sejr Hansen, der kunne oplyse, at politikerne på Rådhuset endnu ikke har taget stilling til masterplanen, men at det er en proces, der nu igangsættes.  Fra kommunens side ønsker man at bygge 2200 nye boliger i Amager Fælled Kvarter, hvoraf 25 % skal være almene. Der skal være stor variation i boligernes størrelser og de skal hvile på et bæredygtigt grundlag. I løbet af den kommende planproces vil det blive afklaret, hvor mange børneinstitutioner, der skal oprettes, om der skal bygges endnu en skole, et plejecenter og måske en svømmehal. Kommunen opfatter den nye masterplan som værende helt principiel og at den vil blive indskrevet i den kommende lokalplan.  " Vi forventer, at der foreligger en endelig lokalplan senest i begyndelsen af 2018", sagde Ingvar Sejr Hansen.  Han svarede på spørgsmål fra salen, og fortalte blandt andet, at der vil blive taget højde for trafikale problemer undervejs i byggeperioden, samt at skybrudssikring er tænkt med i planerne.  Mødet kom også ind på det nye forslag om at byggeprojektet flyttes fra Amager Fælled til Kalvebod Fælled tæt på golfbanen. Men det kan ifølge kommunen ikke lade sig gøre, fordi hele det område er fredet. Og bygges skal der, for hovedstaden har de seneste fem år oplevet en tilflytning på 50.000, men der er i samme periode kun bygget 10.000 nye boliger.    En politisk beslutning   Ingvar Sejr Hansen fik i løbet af publikums spørgetid et meget direkte spørgsmål af én af deltagerne: " Anerkender I, at vi mister vigtig biodiversitet og af der er tale om afvikling af natur", blev der spurgt. Til det svarede projektchefen: " Ja, noget natur forsvinder, men samlet set bygges der i København mest i tidligere industriområder og ikke så meget i grønne områder. Der er også flere grønne områder, der er åbne for borgerne nu end tidligere, og faktisk er det samlede grønne areal i byen de seneste årtier vokset.  I sidste ende er det en politisk beslutning, hvordan man vægter forskellige behov.  Desværre er der ikke i dag nogle politikere til stede, men det kommer der forhåbentlig på næste borgermøde", sluttede Ingvar Sejr Hansen.  AMAGER CENTRET: Amager Centret har sat alle sejl til for at give kunderne en ekstraordinær oplevelse i forbindelse med centret 40-års jubilæum.  Det bliver én lang marathonfest, der kulminere søndag 11. oktober med et Lotto-show, hvor man bl. a. kan vinde en Honda CRV gratis i en måned til en værdi af 5.000 kroner til Bjarne Pape Biler, iPads, rejsetasker, køkkenmaskiner og gavekort til Amager Centrets butikker.  En anden stor jubilæumsdag bliver fredag 2. oktober, hvor der holdes ' Late Night'-open frem til klokken 22.00.  Her skal man huske at gå ind ad hovedindgangen i Reberbanegade, hvor to butlere står klar med champagne og en høj hat fyldt med kuponer, som gemmer på særlige rabatter til centrets butikker.  Hele dagen er centret omdannet til en manege, hvor du skal have øjnene med dig, for du ved aldrig, hvad der sker rundt om hjørnet.  Artister, dans, musik og happenings vil dukke op over alt.  Der vil være gallashow med de dramatiske dansere fra PIVOT, hiphop, breakdance og rytmisk musik spillet med koste og redskaber på skraldespande og malerbøtter. Og hele dagen vil Centerpigerne dele blomster ud, som indeholder et lod, hvor gevinsterne er alt fra gode bøffer til kaffe, småkager, chokolade, flødeboller, smykker, tørklæder og gavekort til butikkerne.  Dagen efter -lørdag 3. oktober -inviteres til ' Børnenes fest'. Her kommer der gang i fødderne, når Fredie-Pedersens yngste elever folder talentet ud. Og så kommer børnenes favoritter på besøg. De mindste kan glæde sig til at hilse både på Fætter BR g Name It Loui, der har slikposer med i tasken. Maskotten fra Lions, Amager Ishockey Klub, kigger også forbi.  På andre dage kan man sende børnene til workshop. Her kan børnene lære at spille på skraldespande, gå på stylter og lave tricks. Og både lørdag 10. og søndag 11. oktober er der orientalske rytmer i luften med mavedansere fra Body Cares Orientalske Mavedanserskole.  Der er med andre ord lagt op til nogle herlige jubilæumsdage i Amager Centret for både børn og voksne.  Du kan spotte det komplette jubilæumsprogram på Amager Centrets hjemmeside www.amagercentret.dk.  140 ÅR: » Det at være leder af Amager Bladet har jo ikke bare været det job, hvorved jeg tjente til livets ophold, et arbejde jeg kunne lide, men en livsopgave, der fyldte min tilværelse og gav mig mulighed for at kæmpe for alt, hvad der var mig kært. « Det var Gunnar Haastrup Vigs afskedsord til medarbejdere og læsere, da han i 1970 trak sig tilbage efter at have været Amager Bladets chefredaktør i 40 år.  Den gamle redaktør døde torsdag den 9. juli 1987.  Han blev født den 27. august 1904 i Stadil, hvor faderen, pastor Jørgen Vig, var præst.  Senere flyttede præstefamilien til Vig i Odsherred. Han begyndte sin skolegang i Holsted Efterskole, kom på kostskole i Høng, hvor han sluttede med præliminæreksamen.  Hastrup Vig fik sin journalistiske uddannelse på dagbladet Børsen, hvorefter han kom i forbindelse med Amager Bladets daværende redaktør Kaj Holbech, som ønskede at afhænde bladet, da han skulle overtage en stilling på dagbladet B. T.    Fire sider   Gunnar Haastrup Vig overtog et blad på fire sider, men i hans redaktørtid voksede ikke alene oplaget, men også sidetallet. Amager Bladet blev til at begynde med trykt i Christtreus Bogtrykkeri, men fra 1937 overgik trykningen til Næstved Tidende.  Bogreoler fra gulv til loft fyldte dagligstuen i Gunnar Haastrup Vigs hjem. Amager Bladets navnkundige forretningsfører og redaktør elskede at læse og én af yndlingsbøgerne var » Citatdellet « , skrevet af den franske forfatter Antoine de Saint Exupery.  Den handler om en Ørkenfyrtstes tanker om livet og døden, om livets værdier, og hans folks ringe forståelse af den. Fyrsten vender sig mod nutidsmenneskets materielle nationalisme og bebrejder det, at det i maskinalderen ordløshed, har mistet forbindelsen med det guddommelige Af andre titler på Haastrup Vigs bogreoler kan nævnes Chr. Ellings » Aftenspil « . Om interessen for de mange bøger om Sønderjylland sagde Haastrup Vig i et eksklusivt interview med Amager Bladets journalist Gerhard Taarnby: » Sønderjylland har altid interesseret mig, og ikke mindst det arbejde for danskheden, der bliver udført syd for grænsen. Sammen med en række nationalt interesserede foreninger, var jeg som Amager Bladets redaktør initiativtager til den række af nationale festaftener, som blev holdt på Dragør Strandhotel, og som samlede mange mennesker. Vi havde Prins Knud som protektor, og blandt festtalerne havde vi statsminister Knud Kristensen, orlogskaptajn Thorkel Bjerre og Arne Sørensen, og desuden medvirkede Gardersforeningens orkeste. « Interviewet med Haastrup Vig fandt sted i 1984 i anledning af Amager Bladets 110 år jubilæum, hvor Haastrup Vig fik lejlighed til at berette om fortidens bedrifter på øens lokalblad: » Amager Bladet var med til at bevare lodstårnet i Dragør, idet vi startede en indsamling. Det gjorde vi også, da anlægget på Vestgrønningen -Stationsvej -skulle have en flagstang.  Skibsrederne Hans Isbrandtsen og A. P. Møller var blandt bidragsyderne.  Da der manglede penge til Lodstårnet istandsættelse skrev jeg til A. P. Møller, som sendte det beløb, der manglede.  Amager Bladet var også med til at stifte Amager Husmoderforening, hvis første formand var fru snedkermester Frode Olsen. Også Amager Bridge Club har Amager Bladet været fader til, ligesom vi i sin tid inførte Amager Idrætsdag, hvor den kendte sportsjournalist Egon Andersen viste stort intiativ. « .    Rejsevirksomhed I 1933 begyndte Amager   I 1933 begyndte Amager Bladet at arrangere rejser og ture. Det begyndte i det små med korte turistture til Nordsjælland og Dyrehavsbakken, men senere kom turene til Skandinavien og det øvrige udland.  » Amager Rejser « var en realitet med Haastrup Vig som primus motor.  På det tidspunkt var Birgit Jansen sekretær på Amager Bladet, og da Haastrup Vig i 1963 var i USA på Guvenørskole for Rotary, ledede hun rejsebureauet med så stor dygtighed, at Haastrup Vig udnævnte hende som prokurist og senere som direktør for Amager Rejser.  Samarbejdet forløb så fint, at Haastrup Vig og Birgith Jansen giftede sig.  Rotary betød meget for Haastrup Vigs netværk, og i 1939 var han med til at stifte Amager Rotary Club.  Personligt satte han pris på at møde mennesker, men specielt bankdirektør Marchmann Hansen og hans efterfølger, Iver Thomsen fik stor betydning.  Bankdirektør Børge Olsen kom til at betyde meget for Haastrup Vigs engagement i Børnehjælpsdagens komité, hvor han var formand på Christianshavn.  Højesteretssagfører Børge Kock, der var formand for Amager Bladet A/ S blev en ven af familien, og var formand for Birgith og Haastrups Vigs Fonds indtil hans død.  Haastrup Vigs aviskarriere begyndte med ansættelse på dagbladet Børsen, hvorefter han blev hentet til Hovedstadens Bladlag.  Kaj Holbech havde fået samlet Amager Bladet med Christian Nicolaisen som redaktør og Amager Bogerven under Anthon Larsen, og så var der de tre blade; Kastrup, Tårnby og Dragør Posten.  Disse fem blade og andre blade fra den københavnske omegn hørte under A/ S Hovedstadens Bladforlag, men da Kaj Holbechs blad var kørt fast økonomisk, måtte Haastrup Vig koncentrere sig om Amager Alene, og derfor blev de øvrige omegnsblade afhændet.  Holbeck fik en større stiling på Berlingske Tidende, og Haastrup Vig blev redaktør på Amager Bladet.  Hovedstadens Bladforlags første bestyrelse bestod af landsretssagfører H. C. Bryld, direktør Ejner Rosschou (fader til Dragørs senere borgmester Jørgen Rosschou) og Kaj Holbech.  Bryld var medlem af Nazistpartiet, og han var med til at starte bladet Fædrelandet.  Han forstod, at han havde distanceret sig så meget fra de andre, at han syntes, at det var rigtigt at træde tilbage, hvilket Haastrup Vig var meget lettet over.    Medlemsblad   Blandt de mange medarbejdere Amager Bladet har haft under Haastrup Vig er pastor Mogens Strunge, der skrev mange artikler om kirkelig, kulturelle og historiske emner, Amagers Historiker Christian Nicolaisen og Amager Borgervens redaktør Anthon Larsen, samt formanden for Amagerlands Producentforening, gårdejer J. P. Svane, som i sin tid formidlede, at foreningen benyttede Amager Bladet som medlemsblad. Amager Bladet var også i sin tid medlemsblad for Amagerlands Handelsforening.    1942 DET STOD I AMAGER BLADET 1946 AMAGER-KRØNIKEN   1942: Filmen » Sommerglæder « optages efter Hermann Eberts novelle i » Høyerup « ved Dragørhjørnet (senere fjernet til fordel for et ubegavet nutidsbyggeri).  Stewardess Hanne Hansen hyldes for én million kilometer i luften, og flymekaniker Andreas Asmussen, Kastrup for halvanden million.  1943: Engelsk bombeangreb mod Burmeister &amp; Wain 27. januar. Christians Kirke, Sukkerfabrikkerne og andet langs Amagers havnefront rammes samtidig.  Nyt nævningeting frikender manden, der var idømt 12 års fængsel for Drogdensgade-mordet i 1939.  1944: 18. oktober nedskydes Amager Bladets tidligere redaktør Kai Holbech af tyskerne under aktion på Gammel Kongevej. 1945: En af besættelsens sidste store aktioner, som gav genlyd ud over de spærrede grænser, var sabotage mod Langebro, der blev sat ud af spillet, så 16 skibe spærredes inde i Sydhavnen.  Mange års pennefejde mellem Amager Bladets Gunnar Haastrup Vig og redaktør Chr. Semler fra » A. B. Amagers Blad « kulminerer med sagsanlæg, da Haastrup Vig går til retten for at blive renset for nationalt æreørige beskyldninger.  1946: Mindesten for besættelsen ofre rejses rundt om på øen, bl. a. ved Korsvejen for Tårnby Kommunes faldne, foran indgangen til Dragør Kirke og i Maglebylille.   Et nyt boligområde i et naturområde i København har skabt debat.    HELE ØEN: De Konservatives partiformand Lars Barfoed var i det kryptiske hjørne, da han onsdag aften motiverede valget af Amager Erhvervspris 2012.  Las Barfoed var inviteret på vegne af Amager Erhvervsråd og Amager Bladet til at afsløre navnet på vindervirksomheden i forbindelse med Amager Erhvervsråds generalforsamling.  » Der er tale om en virksomhed som lever af at sælge og yde service i luksusklassen. En virksomhed, der er i hård konkurrence, men som siden starten i 2002 har formået at finde en niche, og som har lyttet og udvist rettidig omhu, inden krisen ramte.  Virksomheden har vist forandringsvilje og innovation og øget omsætningen. Det er ganske enkelt imponerende i disse tider, « fastslog Lars Barfoed, inden han løftede sløret for, at prisvinderen er Yacht Service ved Jørgen B. Knudsen på Amager Strandvej 50.    Opfandt en niche   Den 47-årige Jørgen B. Knudsen var ansat hos Copenhagen Marine Service, inden han tog springet og blev selvstændig.  Hvor konkurrenterne løb rundt med armene i vejret i de gode tider og levede af at sælge både, så besluttede Jørgen B. Knudsen sig om et helt nyt forretningsområde; opbevaring og service af både i vinterhalvåret.  » Det er blevet til en ganske god forretning, « forklarer Jørgen B. Knudsen.  » Jeg har i dag cirka 100 kunder, der har lavet en aftale om at få deres både opbevaret, inden den ny sæson. Det betyder, at jeg har en spidsbelastning på tidspunkter af året, hvor der tidligere kunne være lidt dødt, « siger Jørgen B.  Knudsen.  Han håber, at prisen kan bidrage til synliggørelsen af Amager som et attraktivt sted for fornyelse og innovation.  » Jeg er superglad for prisen, men det er vigtigt at sende det signal, at det kan betale sig at drive virksomhed på Amager.  Derfor er det mit håb, at prisen vil give positiv omtale, « siger Jørgen B. Knudsen.    Amagerkunst   Med prisen følger et diplom samt en vase lavet i glasskulptur af Rikke Bruzelius fra Glasseriet i Jenagade.  » Min vision er at skabe smukt glas med et personligt udtryk. Glas som lader fantasien og indlevelsen få frit spil i sammensmeltede farvekombinationer og harmonisk formgivning, « siger Rikke Bruzelius om baggrunden for sit nye kunstværk, der nu kommer til at pryde Jørgen B. Knudsens skrivebord på Amager Strandvej.  De store smil var fremme, da overdragelsen af Dragør Turistkontors drift til Museum Amager torsdag i sidste uge blev markeret med en fotosession på havnen foran turistkontoret, der i dagens anledning for en kort stund havde slået døren op.  Drag ør Turistråd har længe haft et ønske om professionalisering af turistkontorets drift, og derfor er der forhandlet en aftale på plads mellem Drag ør Turistråd og Museum Amager.  Overdragelsen, der er gældende fra den 1. januar i år, betyder, at Museum Amager overtager al drift relateret til turistkontoret, herunder regnskab og personaleansvar med museumsleder Søren Mentz som leder.  Museet får også ansvaret for koordineringen af de guidede ture og organiseringen af de omkring 30 frivillige, der er tilknyttet Dragør Turistkontor.  Formålet er et styrket samarbejde omkring turismen i Drag ør med henblik på at skabe bedre koordinering og markedsføring for en bæredygtig turisme til Drag ørs fordel.  Den almindelige bruger af turistkontoret - hvad enten det er kommunens egne borgere eller turister - kommer ikke til at mærke nogen forskel. Turistkontoret vil blive videreført i samme ånd og med samme formidlingsmæssige bredde.  Samarbejdet beskrives som en gevinst for alle. Turistkontoret vil blive driftet effektivt, der vil være orden i struktur, kommandovej og økonomi, hvorfor Drag ør Turistråd kan reservere sine kræfter til at udvikle den strategiske indsats for turismen - noget Museum Amager naturligvis også vil bidrage til.  Lena Just Lund vil være daglig leder af turistkontoret, og hun bliver også Museums Amagers repræsentant - som observatør - i turistrådets bestyrelse.  Turistkontoret åbner for sæsonen til maj.  KØBENHAVN: I sidste uge fremlagde Københavns Kommunes økonomiforvaltning resultatet af den undersøgelse, som Borgerrepræsentationen bestilte før sommerferien for at få et grundigere overblik over, hvilke alternativer der er til byggeriet Ørestad Fælled Kvarter.  Den oprindelig placering på den gamle strandeng syd for Grønjordssøen blev aflyst sidste efterår, efter at et massivt pres fra flere borgergrupper fik først Venstre til at fjerne sin støtte til og dermed flertallet for at fastholde byggeriet netop dér, hvorefter Socialdemokratiet lagde strandengen død som muligt byggefelt.  Undersøgelsen fremlægger fem scenarier for, hvordan byggeriet enten kan placeres på én byggegrund eller på forskellige mosaikker af byggefelter rundt om i København for at ramme et økonomisk og bygningsmæssigt potentiale, der svarer nogenlunde til Ørestad Fælleds Kvarter, ifølge undersøgelsen 1,3 milliarder kroner og knap 3.000 boliger.  Alle scenarier forudsætter statslig lovgivning, fordi der er brug for fredning og/ eller affredning af et eller flere arealer i hvert scenarie.    Vandrehjem i fare   Scenarierne er vist på illustrationerne her på siden, og Scenarie A gentager en byggemulighed, der allerede blev nævnt i den seneste undersøgelse, nemlig det areal, der ellers er udlagt til campingplads langs Vejlands Allé, dog med en udvidelse af arealet helt hen til Artillerivej.  Scenarie B omfatter campingarealet (uden udvidelsen hen til Artillerivej), en byfortætning i Ørestad Syd lige syd for motorvejen, samt et areal i Sydhavnen omkranset af Bådehavnsgade og Sejlklubvej.  Både Scenarie A og B vil betyde en nedlæggelse af vandrehjemmet Danhostel Copenhagen Amager.  Scenarie C lægger størstedelen af byggeriet op i den østligste del af Amager Fælled Nord lige nord for Grønjordssøen og tæt ved DR-Byen, og så spædes der til med fortætningen i Ørestad Syd lige syd for motorvejen.  Scenarie D kombinerer arealet ved DR-Byen med Sydhavnsarealet.  Og Scenarie E friholder som det eneste Amager Fælled og fordeler i stedet byggeriet på hele fem felter. Sydhavnsarealet, fortætningen i Ørestad Syd, et areal ved Selinevej mellem jernbanen og vejudfletningen fra Sjællandsbroen, et areal i Tingbjerg samt Bellahøjmarken, som er et fredet område.  Forlig eller afdragsordning Der er også udarbejdet et scenarie E og F, som økonomiforvaltningen med det samme nævner, at den ikke vil anbefale.  I Scenarie E foreslås der sammen med en fortætning i Nordhavn at inddrage små grønne åndehuller som Fredens Park, De Gamles By, grønne områder ved Greisvej.  Og i scenarie F foreslås det at bygge på arealer med kultur-og fritidsanlæg som Valby Idrætspark, Kløvermarken, Artillerivej 190 og et delareal af Utterslev Mose.  Økonomiforvaltningen vurderer om scenarie F at det ikke er hensigtsmæssigt at lægge yderligere pres på kultur-og fritidsfaciliteter ved at bebygge arealerne med boliger.  Det har næppe heller gang på jorden blandt politikerne.  Endelig bad Borgerrepræsentationen i juni forvaltningen undersøge muligheden for, at man via en afdragsordning kompenserer By &amp; Havn, i stedet for at opføre hele eller en del af byggeriet.  Samt at få en ekstern vurdering af, hvordan kommunen vil stå i en eventuel voldgiftssag mod By &amp; Havn, hvis man undlader at bygge.  Forvaltningen foreslår en mulig forligsaftale med By &amp; Havn om andre byggefelter og/ eller størrelsen på et eventuelt kontant vederlag. Eller en afdragsordning, for eksempel over 10 år, som parterne kan blive enige om, og som der er kassemæssig dækning for i kommunens økonomi. Så det skal prioriteres i en budgetforhandling.  Advokatfirmaet Hortens vurdering af Københavns Kommunes erstatningsansvar er beskrevet i et fortroligt notat, som ikke er offentliggjort.  Mosaik af holdninger Det er hvad politikerne har at arbejde med, når budgetforhandlingerne går i gang på fredag 31. august, hvor Amager Fælled-problematikken forventes at spille en central rolle.  Forskellige medier har vejret den politiske stemning i forhold til de fem scenarier, men der har pt ikke samlet sig et flertal om et af scenarierne.  C og V peger på campingarealet som det mest anvendelige, S og R har ikke lagt sig fast på et bestemt scenarie, SF foretrækker en kombination af byggeri og delvist økonomisk kompensation af By &amp; Havn, Ø og Å afviser ethvert byggeri på Amager Fælled.  DF er imod campinggrunden og foretrækker at føre byggeplanerne tilbage til den gamle strandeng og LA foretrækker byggefeltet ved DRByen, men vil ikke blokere for, at byggeri på campingarealet gennemføres.  Københavns Kommunes økonomiforvaltning har 20. august lagt sin undersøgelse af alternative byggefelter til byggeriet Ørestad Fælled Kvarter på kommunens hjemmeside www.kk.dk Undersøgelsen danner udgangspunkt for budgetforhandlingerne, der begynder på fredag.  Et team på tre erfarne aktører overtager første januar forpagtningen af Traktørstedet på Naturcenter Amager, efter Steen Rønn.  Sammen har de indgående kendskab til restaurationsdrift og til Naturpark Amager.  Dertil kommer et stort netværk af samarbejdspartnere i lokalområdet.  Deres visioner for Traktørstedet er store. Der skal være åbent hele året, der skal være masser af lokale kulturbegivenheder, og så skal gæsterne kunne købe proviant til deres egne ture ud på fælleden.  " Vi ser store perspektiver i at udvikle Traktørstedet og vi mener, at vi kan tiltrække langt flere gæster. Traktørstedet bliver først og fremmest en café og et spisested.  Men det bliver også en hyggelig ramme for alskens natur-og kulturarrangementer i samarbejde med det lokale kultur-og foreningsliv og med Naturparks Amagers forskellige aktører," siger Hanne Barild, som er en af de nye forpagtere.    Bæredygtighed   Menukortet skal være med enkelt tilberedte retter og med råvarer, der afspejler stedet og årstiden.  Det forklarer den anden partner, Alexandra Dam, som kommer fra en stilling som kvalitets-og miljøkonsulent i Meyers Kantiner.  " Vores grundtanke er at lave en bæredygtig virksomhed -økonomisk, miljømæssigt, lokalt og socialt. Det gælder også valget af produkter på menukortet. Vi vil gerne trække den omkringliggende natur ind på Traktørstedet ved at lade urter og bær fra fælleden indgå i maden, og vi arbejder på at oksekødet for eksempel kommer fra de køer, som går lige ude foran Traktørstedet," siger Alexandra Dam.    Skræddersyet til naturparken   Der går endnu lidt tid, før det nye Traktørstedet åbner for fuld kraft. Først skal restauranten indrettes og isoleres, så man kan holde varmen derinde om vinteren.  En af de nye tiltag bliver en lille provianteringsbutik der sælger kaffe i termokander, sandwiches to-go, snobrødsdej, pandekagedej eller ingredienser til suppe, som man selv kan tilberede over bål. Dette tilbud er til både private, institutioner, virksomheder og foreninger, der skal ud og opleve Naturpark Amager på egen hånd.  " Vi vil også samarbejde med resten af naturcentret om f. eks. formidlingsture, cykeludlejning, hestevognsture og brændesalg", siger Alexandra Dam.    Socialøkonomisk virksomhed   Den tredie partner er Mads Madsen, leder Af Skovhjælperne på Naturcenter Amager, og dermed en kender af stedet og centrets gæster.  Fra Skovhjælperne har han erfaring med at drive en socialøkonomisk virksomhed.  På Traktørstedet skal caféen og spisestedet drives med ansatte på almindelige vilkår, men den bliver også et træningssted for elever på den særligt tilrettelagte ungdomsuddannelse (STU) og arbejdsplads for ansatte i beskyttet beskæftigelse.  " Det skal være en god bæredygtig arbejdsplads. Det vil sige at der er ansatte på almindelige vilkår, som arbejder sammen med mennesker, der skal have hjælp og tid til at komme ind på arbejdsmarkedet," siger Mads Madsen.    Kulturhus   Hanne Barild skal primært stå for at bygge Traktørstedet op som et kultursted med f. eks. foredrag, debatter og oplæsningsaftener. Her kan foreninger og virksomheder holde møder og workshops med udsigt til fælleden. Der er samarbejder på vej med bl. a. Ørestad Bibliotek og Experience Ørestad.  " Vi vil også tilbyde fællesmiddage for huse i Ørestad, kolonihaveforeninger eller andre fællesskaber i Ørestad på kryds og tværs. Vi tilbyder Dagens Ret til en god pris, og så kan folk komme som de er og spise sammen," siger Hanne Barild.    Nede på jorden   De er alle tre optaget af historien bag landets traktørsteder.  Oprindeligt var det skovløberens kone som ' trakterede' skovens gæster med suppe, mad og vand ved skovløberhuset.  " Vores kerneværdier er også at være et sted som er nede på jorden, og ved jorden," siger Alexandra Dam.  " Man kan beholde fleezetrøjen og gummistøvlerne på," siger Mads Madsen.  AMAGER: I midnatstimen på den mørke og øde landevej mellem Nyborg og Svendborg på vej hjem fra basket-semifinalen på Amager løb tre vilde harer forvirrede rundt i skæret fra avisens udsendtes billygter, inden de i sidste øjeblik overlevede den truende død på asfalten og sprang i sikkerhed på marken.  Et par timer tidligere havde nogle vildfarne kaniner fra Svendborg været lige så paralyserede i Amagerhallen som deres artsfæller på den fynske landevej. Basketspillerne fra Svendborg Rabbits stod med alle muligheder for at spille sig i DM-finalen i aftes, men på en katastrofal afslutning forærede Rabbits de evigt fightende spillere fra Amager sejren på 91-89.  Dermed er der udlignet til 3-3 i semifinaleserien, og nu skal der findes en afgørelse på det udmarvende slag mandag aften i Svendborg i en ægte knald- eller fald-kamp om retten til at møde Bakken Bears i finalen.   Peter Johansen røg ud  Det burde dog ikke have været nødvendigt at trække den spændingsmættede serie yderligere i langdrag. Svendborg var i front de sidste otte minutter af kampen i aftes, og da Amagers store spiller Peter Johansen fire minutter måtte forlade kampen efter sin femte fejl, førte Svendborg 83-81.   Men i resten af kampen formåede Svendborg kun at få scoret på straffekast, hvoraf der i øvrigt blev brændt for mange, og kaninerne fik aldrig udnyttet, at Peter den Store var sat ud af spillet.  Som de foregående to opgør i Amagerhallen blev kampen først afgjort i de sidste sekunder. Med 27 sekunder igen scorer Danilo Fatic kun på et af to straffe for Svendborg til føring 89-87. I næste angreb kikser Amagers Matt Cooper et trepointsforsøg, men i kampen om rebounden ved baglinjen laver Svendborgs Brayden Billbe fejl på Mads Vægter med fem sekunder igen.  Den 21-årige Amager-spiller står for presset og scorer på begge straffekast til udligning 89-89.   Skidt indspil  Efter en time out har Svendborg bolden ved midterlinjen, hvor Danilo Fatic sætter bolden i spil ved at studse bolden i gulvet hen mod Jarrett Howell, der kommer løbende fra Amagers banehalvdel. Men det har Mads Vægter luret, så han springer imellem og stjæler bolden og sætter i fuld løb ned mod kurven. Danilo Fatic følger efter og begår efter dommerne Jakob Hors og Carsten Jensens mening fejl mod Vægter med 1,8 sekund igen.  - Det er ikke alle dommere, der har lyst til at dømme den fejl til sidst, konstaterede Amagers træner Jesper Sørensen om kendelsen, der ikke var den mest oplagte fejlkendelse.  Igen er Vægter iskold og sætter begge straffe, hvorpå Svendborgs afsluttende desperate trepointsforsøg fra Martin Mariegaard fra egen banehalvdel går forbi, mens Amagerhallen eksploderer i et jubelbrøl fra de fleste af de 592 tilskuere.   Craig Pedersen påtager sig ansvaret  Samtidig sad de omkring 100 Rabbits-fans som forstenede. Hvordan kunne Svendborg smide bolden væk til sidst?  - Jeg påtager mig ansvaret. Jeg sætter det forkerte spil op til sidst, hvor vi i stedet burde have spillet bolden hen til Ivan Höger, lød det fra en dybt skuffet Svendborg-træner Craig Pedersen efter endnu en knuser i Amagerhallen.  Hvis Svendborg i stedet for at have gået efter en afgørelse i de sidste fem sekunder blot havde spillet bolden bagud og ladet tiden løbe ud, havde det betydet fem minutters overtid. Her ville Svendborg fortsat have haft fordelen af en bredere bænk, da Peter Johansen og Frederik Larsen fortsat ville have været ude.  - Vi gik efter en trepointsscoring, da vi var bagud med to point 20 sekunder før tid, da vi ikke troede, vi kunne vinde en overtidsperiode, forklarede Amager-træner Jesper Sørensen.  Svendborg fik en forfærdelig start på kampen med tre brændte layups i de første minutter, så Amager hurtigt kom foran 12-1. Svendborg fik mod slutningen af første halvleg hentet forspringet og kom foran for første gang ved stillingen 45-46 med 27 sekunder igen af halvlegen.   Vanvittig scoring  Men to brændte straffekast af Jarrett Howell med et sekund igen blev kostbar, for Matt Cooper tog rebounden og med et vanvittigt desperado-kast fra en position under egen kurv ramte Amagers amerikaner en treer 25 meter væk i den anden ende til pauseføring 48-46 og dagens foreløbig største jubelbrøl i Amagerhallen.  - Det skud kan han skyde en million gange uden at ramme igen, sagde Craig Pedersen efter kampen.  I tredje periode red Amager videre på bølgen og førte 74-65 før de sidste ti minutter. Men med otte point i træk i sidste periodes første minut kom Svendborg med igen og førte det meste af vejen i sidste periode før de fatale sidste sekunder.  Hos Svendborg var Jarrett Howell og Brayden Billbe de bedste spillere, mens Peter Johansen og Mads Vægter var Amagers mest fremtrædende spillere i en kamp, de sent vil glemme på Amager.   Lars Weiss stopper som formand i Amager Ressourcecenter til fordel for en næstformandspost i Metroselskabet.    Danmark har aldrig vundet guld ved vinter-OL, men Tårnby Curling Clubs kvindehold er et godt bud på en OL-guldmedalje om to år i Vancouver. Skipper Angelina Jensen, Ane Hansen, Camilla Jensen og søstrene Denise og Madeilene Dupont vandt sidste år VM-sølv i Japan og blev fortjent kåret med Amager Bladets Idrætspris 2007 ved den årlige prisfest på Hotel Park Inn i Kastrup i tirsdags.  VM-sølvpigerne blev hyldet af 70 indbudte gæster fra den lokale idrætsverden, og Angelina, datter af den navnkundige curlingfamilie Johannes og Kirsten Jensen, af-slørede efter prisoverrækkelsen, at opbakningen er alfa og omega for holdets præstationer på isen:   "Vi har mange at takke for, at vi står her i dag. For uden opbakning fra klubben, forældre og venner, så var det ikke gået. Tusind tak for jeres opbakning. Også en stor tak til Amager Bladet for altid at støtte vores sport med omtale," sagde Angelina Jensen.  Amager Bladets Idrætspris blev stiftet i 1953, men det er første gang, at curlingsporten kommer på guldlisten - en liste, der tæller store idrætsnavne som badmintonlegenden Svend Pri, sejleren Valdemar Bandolowski, skeetskytten Kjeld Rasmussen og bokseren Mikkel Kessler.    Gyldent hattrick   Svømmeklubben Kvik Kastrup er efterhånden et fast indslag ved kåringerne. I 2005 modtog Tobias Urban Hansen prisen som årets fund. I 2006 gik prisen til klubkammeraten Frederik Wørmer. Og sidste år dukkede en ny guldfisk op til overfladen, da 17-årige Daniel Svendsen præsterede at vinde flere guldmedaljer ved senior-DM på kortbane og langbane og slettede en 12 år gammel dansk juniorrrekord.  "Daniel er endnu et pænt stykke fra den internationale stjernehimmel, men er lidt af en træningsnarkoman, så der er forudsætning for, at han kan blive lige så stor som nogle af klubbens tidligere stjerner," bemærkede idrætspriskomitéen i motiveringen.    Kickstart til otternes år   I samarbejde med Amagerbanken bliver priserne til årets klub og årets idrætsleder uddelt. Og det var en glad og stolt formand for B 1908, Søren Lund, der modtog den kontante pris til årets klub på 5.000 kroner fra Amagerbankens Niels Prier Olsen.  "Prisen er en god kickstart til jubilæumsåret," bemærkede Søren Lund i sin takketale. "Samtidig giver prisen stor signalværdi. Vi har valgt at stå uden for FC Amager-projektet, og prisen er med til at differentiere klubben i forhold til de andre klubber," fastslog Søren Lund.  Komitémedlem Jørgen Jørgensen motiverede kåringen af B 1908. Han konkluderede, at årstalsklubben er et bevis for, at klubånd, fællesskab og sociale dyder kan kombineres med sportslig fremgang:  "Otterne har samtidig udviklet sig at være Københavns største ungdomsklub, og klubben har i øjeblikket en venteliste, som skal barberes ned ved at udvide klubhuset. Et projekt i millionklassen. At klubbens førstehold rykkede op i 2. division i 2007 og sideløbende har kørt et integrationsprojekt er kun med til at tegne et varieret billede af klubbens ambitioner på flere fronter," sagde Jørgen Jørgensen.  Det er første gang, at en judoleder hædres med prisen som årets idrætsleder, bemærkede komitémedlem Michael Empacher, da han motiverede valget af 25-årige Mads Heller, Amager Judo Skole, med prisen som årets idrætsleder.  "Du er ambitiøs, målrettet, udadvendt og positiv. Og du har garant for, at klubbens potentiale bliver udviklet. Hvor andre klubber oplever medlemskrise blandt de 13-18 årige, så har du skabt en af landets stærkeste og største judoklubber," sagde Michael Empacher.  Amagerbanken kvitterede med en check på 5.000 kroner til Mads Heller, der blev fejret ved prisbordet af bestyrelseskollegaer fra judoklubben.    I glas og ramme   Efter prisuddelingen var Hotel Park Inn vært for bespisning af de glade prisvindere, klubkammerater og familiemedlemmer, og traditionen tro gav karikaturtegningerne af prisvinderne - i glas og ramme - anledning til morskab rundt omkring ved bordene.    Byggeriet skulle være med til at finansiere metroen i København, men protester har sat projektet på standby.    Da Senior I fra Amager MiniRace deltog i flere løb i Roskilde først i januar, stak de af med størsteparten af sejrene om lørdagen.  Det var med spænding, at Senior I ankom til løbsstedet i Roskilde. Man var tændt, man havde trænet, bilen var tunet og trimmet, men ville det være nok? Det skulle det vise sig at være. AMR Senior I kom på førstepladsen i tre ud af fire løb og fik virkelig markeret AMR's position i digital racing.  Skulle man have de skeptiske briller på, så er der stadig plads til forbedring, særligt i fri klasse, hvor den udvalgte bil undervejs i løbet fik problemer med at holde farten.  Overordnet set en flot præstation, som holdet og klubben kan være meget stolte af.  Enduranceklassen Søndag var AMR's Juniorer og Senior II i ilden med lidt mindre succes.  Søndag var det Senior II og Juniorholdet, som skulle vise klubbens farver frem. Juniorholdet var anført af Dan Olesen, som på kompetent vis fik Juniorerne igennem deres første løb. De havde haft store forventninger til dagen og disse blev vist på alle måder indfriet.  Begge hold skulle køre i Enduranceklassen, hvor man er i gang i tre timer uden pauser. Resultatmæssigt blev det ikke helt den succes, man kunne have drømt om, men begge hold havde en god dag og ved, hvad de nu skal hjem og træne, for at få et endnu bedre resultat næste gang.  Mød klubben Det er dejligt at opleve unge mennesker, som også vil andet end elektronisk underholdning og aktivt søger at opnå forståelse for de mekaniske kræfter, der er i spil for at opnå et godt resultat.   Har du nogensinde stået på ski, mens du kigger på Øresund og en lystbådehavn?    JUBILÆUMRECEPTION. Amager Bladets chefredaktør Jan Jeppesen oplevede større pres end op til en deadline, da tidligere og nuværende kollegaer, repræsentanter fra øens idræts-, kultur-og erhvervsliv samt det politiske liv mødte op for at lykønske på 25-års jubilæumsdagen ved torsdagens reception i Fremad Amagers klubhus.  Amager Bladet har en unik læserskare. Den er trofast og loyal, og så foretrækker langt de fleste af amagerkanere at læse Amager Bladet frem for andre lokalaviser. Det viser en dugfrisk Gallup-undersøgelse af amagerkanernes læsevaner, og akkurat som ved seneste undersøgelse i februar, er Amager Bladet den suverænt største, bedste og mest læste af alle lokale aviser på Amager.  Vi er naturligvis glade for, at amagerkanerne synes godt om Amager Bladet, og at tilliden til Amager Bladet er usvækket, selv om konkurrencen om læsernes gunst er blevet intensiveret de seneste måneder. Samtidig viser tallene, at Amager Bladet er den lokalavis, som giver mest effekt for annoncekronerne, idet Amager Bladet har det største læsertal og er den lokalavis, som læserne bruger mest tid på.  Gallups undersøgelse bekræfter, at Amager Bladet spiller en vigtig samfundsrolle på Amager, og at journalistik handler om troværdighed. Det er ikke troværdigt at udgive lokalaviser, hvis indholdet lugter for langt væk af kommercielle interesser. Vi kan se på Gallup-tallene, at amagerkanerne foretrækker den seriøse og kritiske dækning.  Vi noterer også med tilfredshed, at amagerkanerne foretrækker en lokalavis, som holder fast i vigtige og basale stofområder som nyheder, debat, sport, navne og kultur.  Lørdag den 28. februar klokken 10-13 præsenterer Amager Bryghus hele 5 øl på bryghuset, når de siger farvel til vinteren -og goddag til foråret. Vi har fået mulighed for at se, hvilke øl der bliver tale om og Amager Bryghus fortæller her om de forskellige øl: Der vil være smagsprøver på alle øl og kassetilbud på nogle af øllene. Amager Bryghus holder til på Egensevej 25, 2770 Kastrup, cirka 10 minutters gang fra Tårnby Station.    Du kan vinde øllene!   Men du kan også vinde de fem nye øl, da Amager Lokalavis i samarbejde med Amager Bryghus stiller en præmie med de 5 nye øl på højkant til vores læsere. Og du skal næsten intet gøre for at deltage. Du skal blot sende en mail til redaktionen@amagerlokalavis. dk med ordene 'Vi elsker øl' i emnefeltet. Skulle du blive den heldige vinder, så skal du dog selv hente øllene bryghusbutikkens åbningstid lørdage kl. 10-13. Vinderen bliver trukket mandag den 9. marts og offentliggøres herefter på amagerlokalavis. dk. Vinderen kontaktes direkte af redaktionen.  TÅRNBY: Den 1. april bliver beredskabspatruljen på Station Amager nedlagt. Det sker som led af en større centralisering af Københavns Politi.  Medarbejdere fra beredskabspatruljen på Kamillevej bliver flyttet til Station City, og efter 1. april vil den centrale vagtchef have ansvaret for at disponere patruljer rundt på Amager.  For knap to år siden blev ekspeditionen af borgerne på Station Amager nedlagt som en konsekvens af strukturreformen, der nu rammer beredskabspatruljen.  En tidligere politibetjent, der ønsker at være anonym, siger til Amager Bladet, at centraliseringen vil få mærkbare konsekvenser for patruljeringen på Amager.  » Det siger sig selv, at den længere køretid vil få konsekvenser for borgerne i forbindelse med f. eks. indbrud.  Det tager også længere tid for patruljen at køre tilbage og skrive rapport. Alt i alt giver det spildtid, når patruljerne skal dække et større område. Borgerne på Amager vil også opleve færre patruljevogne, « siger betjenten til Amager Bladet Ledende politiinspektør i Københavns Politi, Allan Nyring, afviser, at Amager får dårligere betjening: » Patruljerne kører ud fra Artillerivej, Bellahøj og City, og det er jo også sådan i dag, at en patrulje skal bruge tid på at køre fra f. eks. Artilliervej til Dragør og modsat. Og det vil være sådan, at vagtchefen har ansvaret for at disponere patruljerne til de opgaver, der kommer ind. Det er vores klare mål at levere den optimale betjening, « siger Allan Nyring til Amager Bladet.  Han understreger, at medarbejderne fra Kamillevej får indflydelse på, hvor de bliver placeret. Der er også mulighed for at blive flyttet til Station Bellahøj eller til beredskabsafsnitttet på Artillerivej.    Færre betjente   Københavns Politi modtager i dag flere hundrede henvendelser dagligt fra borgerne på telefon 114, og et stort antal akutte hændelser håndteres løbende af alarmcentralen og de kørende patruljer via 112. Efter centraliseringen af borgerekspeditionen skal Amager-borgere i dag rette personlig henvendelse i den fælles eksedition, der er placeret på Københavns Hovedbanegård.  Det har tidligere fået medlem af Folketinget for Dansk Folkeparti, Martin Henriksen, til at bede daværende justistminister Karen Hækkerup om at genoverveje den samlede plan om at spare, hvad der svarer til cirka 200 politibejente i Københavns området.  » Det vil sandsynligvis forringe servicen overfor borgerne og i højere grad skabe en følelse af at politiet ikke kan levere det, som folk forventer af ordensmagten. Jeg tror, at ændringen er et resultat af, at der skal spares betjente. Det kan ikke undgå at medføre effektiviseringer, hvoraf nogle er uigennemtænkte og nogle bliver gennemført for hurtigt, « sagde Martin Henriksen.  Karen Hækkerup svarede dengang, at borgerne ikke ville opleve permanente forringelser som følge af nedlukningen af Station Amager.  UDet siger sig selv, at den længere køretid vil få konsekvenser for borgerne i forbindelse med f. eks. indbrud.  POLITIBETJENT, anonym.  Den 1 april flytter beredskabspatruljen fra Station Amager som del i en større centralisering hos Københavns Politi.  Efter blot en enkelt sæson i 2. division er Fremad Amager tilbage i den næstbedste række. Holdet vandt i går med 3-0 hjemme over Brabrand i den anden play-off kamp om oprykningen. Den første kamp var endt 1-0 ligeledes til amagerkanerne, så det blev til en samlet 4-0-sejr. Fra næste sæson vil klubben ændre navn til FC Amager og være en overbygning af Fremad Amager, Dragør Boldklub, Kløvermarken FB og Kastrup Boldklub. (ritzau)  FC Amagers Direktør, Todi Jønsson, har lørdag middag kontaktet DBU og meddelt, at selskabet bag overbygningsholdet FC Amager smider håndkædet i ringen og begærer sig selv konkurs. Det vil forventeligt ske allerede på mandag.  FC Amager meddelte desuden, at man grundet den alvorlige situation ser sig ude af stand til at stille hold i søndagens kamp i Viasat Divisionen mod AB på Gladsaxe Stadion. DBU Turneringer har taget dette til efterretning og, som turneringens administrator, fastsat resultatet af kampen AB-FC Amager til 3-0. AB tildeles tildeles de tre points og målscoren.  DBUs Love, § 28.4 (a), tilsiger, at FC Amager omgående vil blive trukket ud af Viasat Divisionen, og erklæret som taber med 0-3 i turneringens resterende kampe. Herudover tvangsnedrykkes FC Amager 2 rækker ned samt hvad der måtte blive virknngen af den slutplacering man opnår i indeværende sæson. Det kan dog i givet fald først blive effektueret når skifteretten afsiger konkursdekret.  Derfor er det i første omgang turneringens administrator, som fastsætter resultatet af kampen AB-FC Amager til 3-0.  Først når konkursdekretet er afsagt vil DBU tage stilling til, og udmelde, de samlede konsekvenser af konkursen. Herunder hvilke sportslige konsekvenser det får for moderklubberne bag overbygningen samt ikke mindst nedrykningsforhold i Viasat Divisionen og de rækker der måtte blive berørt af FC Amagers forventede tvangsnedrykning.  Man mener, at det var de gamle egyptere, der var først ude med at brygge øl. I det gamle nordiske heltekvad, Eddaen, taler Odin ofte om øl og dens herligheder. Nonner og munke drak i middelalderen store mængder øl -som nonne i Maribo Kloster blev man årligt tildelt 14 tønder øl -det svarer til godt 1.800 liter øl. Eller cirka 5 liter øl om dagen. Øl er med andre ord blevet drukket lige fra civilisationens vugge til nordiske guder og de hellige i nyere tid. Ingen øl må derfor betyde manglende civilisation, heltekvad og tro. Og sådan et samfund er der ikke meget ved. Derfor giver det god mening, at Amager nu får sin egen øl, nu hvor Amager er på alles læber.    Grilløl, Amager Grilløl   Coop har slået sig sammen med Amager Bryghus om at lave det, der angiveligt skulle være Amagers første helt egen øl. Den får navnet Amager Grilløl. Jannich Larsen, varehuschef for Kvickly Sundby, er initiativtageren til projektet: " Jeg blev opfordret af COOP's direktør, Peter Høgsted, til at lave et projekt med en lokal virksomhed og da det nu er ved at være sommer og vi griller meget, tænkte jeg, at vi skulle lave en øl, for Amager Bryghus er det mest lokale at lave samarbejde med". Han forklarer videre, at alle COOP's butikker på Amager, blandt andet Irma, Fakta og Kvickly, har taget rigtig godt imod den nye øl.    7.000 flasker   Amager Grilløl laves én gang og kommer i 7.000 flasker: " Vi var nok lidt forsigtige, for vi kunne sagtens have lavet dobbelt så mange". Jannich Larsen håber, at COOP og Amager Bryghus kan lave flere øl fremover og skabe en fast tradition med faste datoer for lancering af nye øl.  Jannich Larsen håber også, at de kan lave samarbejder med andre lokale firmaer, men han påpeger, at det kan blive svært at finde nogen, der kan levere nok kvantum.  " Men byder der sig en god mulighed med en lokal samarbejdspartner, så slår vi til", fastslår Jannich Larsen.  Forventer stor efterspørgsel Butikschef for Irma på Christianshavn, Bjarne Andersen, forklarer, at der er tale om et " godt fælles og lokalt forankret projekt". Han forventer stor efterspørgsel på Amager Grilløl: " Det bliver en eftertragtet øl i begrænset oplag". Han fortæller videre, at COOP er en stor familie, der arbejder på forskellige projekter, men at de alle sætter pris på sådan et samarbejde som dette om Amager Grilløl. " Det er en god måde at mødes på tværs af de forskellige butikker samtidig med, at man er fælles om et lokalt projekt, som de fleste på Amager vil kunne bakke op om". Amager Grilløl beskrives i øvrigt som " en lys og sommeragtig lagerøl med forfriskende aromahumler og appelsinskal".  Amager Lokalavis har mange år på bagen som printmedie og kommer ud til mere end 65.000 husstande på Amager.  Facebook-gruppen We love Amager er et forholdsvist nyt initiativ, men har alligevel mere end 20.000 medlemmer.  Trods de åbenlyse forskelle som medier, trykt avis vs Facebook på nettet, så bliver det nye partnerskab mellem de to medier det man med et lidt slidt kliche kan kalde for en win-win-situation.  Læserne af avisen får indblik i andre begivenheder og aktivtiteter, som ellers vil være forbeholdt Facebook og brugerne på We love Amager får fremover friske nyheder, arrangementer og lignende via Facebook. Der vil også blive afholdt konkurrencer og andre aktiviteter på kryds og tværs af de to medier.    Fletter trykt og socialt medie sammen   Rudy Markussen, der står bag We Love Amager, ser rigtig interessante perspektiver i at arbejde tæt sammen med et trykt medie: " For We Love Amager som socialt medie på Facebook er det interessant at se på, hvordan vi kan flette et ungt medie sammen med det trykte medie, som har flere hundrede år på bagen. Som etableret avis på Amager er Lokalavisen Amager er en rigtig god mulighed for på længere sigt at se de online medier blive til tryk og omvendt. Håbet er, at vi sammen kan lade os inspirere hos hinanden, og give læserne det bedste fra begge platforme og skabe indholdsmæssig kvalitet".  Simon Jansen, bladchef på Amager Lokalavis, har ligeledes store forventninger, når avisen skal til at arbejde tæt sammen med en social platform, der kan og gør noget andet end en trykt avis kan: " Lokalavisen Amager er glad for at få muligheden for samarbejde med We love Amager.  I vores daglige arbejde er det vigtigt for os at støtte op om sociale aktiviteter på Amager, lige så vel som at støtte op om det lokale erhvervsliv.  Ved at indgå dette samarbejde er vores forventning, at vi i løbet af 2016 kan være med til at afholde sociale arrangementer både for de lokale erhvervsdrivende og læserne af avisen. Ydermere er det vigtigt for Lokalavisen, at vores læsere og samarbejdspartnere også støder på os på de sociale medier og her er We Love Amager et godt match for Lokalavisen".  HELE ØEN: Amager har altid været storleverandør af ministeremner blandt de folkevalgte politikere på Christiansborg. Uanset partifarve er der tradition for, at en politiker med adresse eller valgkreds på Amager kan blive et varmt ministeremne, når den til enhver tid siddende regering skal sætte sit ministerhold. Efter regeringen Thorning-Schmidt kom til magten i 2011 er antallet af Amagerpolitikere, der kan skrive minister på visitkort, imidlertid eksploderet.  Det er en direkte konsekvens af de mange regeringsrokader, der er foretaget i perioden og senest SFs dramatisk exit fra regeringen, som kostede Astrid Krag jobbet som sundhedsminister.  Den radikale økonomi-og indenrigsminister, Margrethe Vestager, bor i Sundby og stemmer ved folketingsvalg på Amager Fælled Skole.  Den socialdemokratiske finansminister Bjarne Corydon har også bopæl på Amager, og den nu forhenværende udenrigsminister Villy Søvndal (SF) har bopæl på Christianshavn.  Karen Hækkerup, der bor i Dragør, er opstillet i Tårnby-Dragør kredsen,.  Hun har allerede skiftet ministerpost tre gange siden 2011. Først blev hun udnævnt til fødevareminister. I 2011 skiftede hun titlen ud som socialminister, og i slutningen af 2013 blev Karen Hækkerup udnævnt til justitsminister efter partifællen Morten Bødskovs afgang.  Den radikale Manu Sareen, der i 2011 blev udnævnt til kirke-og ligestillingsminister, blev i samme rokade udnævnt til social-og integrationsminister.  Manu Sareen har dog skiftet bopæl i ministertiden, og han bor ikke længere på Amager.  I regeringen Anders Fogh i perioden fra 2001 til 2011 var der også flere ministerposter til Amager-politikere.  Blandt de mest fremtrædende ministre med et Amager-postnummer kan nævnes de to Venstre-folk, sognepræsten Tove Fergo (V) og Karen Jespersen (V).  Sidstnævnte optrådte endda også som minister under den socialdemokratisk ledet Nyrup-regering i 1990erne.    Amager-ministre 2011-2014     UDNÆVNELSER OG FRATRÆDELSER I REGERINGEN THORNING-SCHMIDT   Økonomi-og indenrigsminister Margrethe Vestager, Radikale Venstre (2011 -) Finansminister Bjarne Corydon, Socialdemokraterne 2011 -) Udenrigsminister Villy Søvndal, SF (2011-2013 ) Justitsminister Karen Hækkerup, Socialdemokraterne (2013 ) Undervisningsminister Christine Antorini, Socialdemokraterne (2011 -) Social-, børne-og integrationsminister Karen Hækkerup, Socialdemokraterne (2011-2013 ) Minister for fødevarer-, landbrug-og industri Karen Hækkerup (2013 ) Minister for sundhed og forebyggelse Astrid Krag, SF (2011-2013 ) Minister for ligestilling og kirke og minister for nordisk samarbejde Manu Sareen, Radikale Venstre (2011 -) Kilde: Amager Bladet.  HELE ØEN: Den lokale butiksgade er snart blevet overtaget af farverige discountkædeskilte og franchisefacader, men der findes faktisk en hel underskov af klassiske specialbutikker, hvor begreber som kvalitet, god service og lokalt sammenhold ikke har nogen udløbsdato.  Nu går otte af Amagers ældste butikker sammen om at markedsføre de gode gamle dyder i en række portrætter i Amager Bladet.  Butikkerne har været en del af gadebilledet gennem mange år, og selv om konkurrencen om kundernes gunst er blevet skærpet i takt med storcentrenes og kædebutikkernes fremmarch, rager de op som fyrtårne i det lokale handelsliv.    Th. Sørensen er første butik   Fredag var de otte butikkers repræsentanter samlet på hjørnet af Amagerbrogade og Holmbladsgade for at skyde markedsføringskampagnen i gang. Det er ikke alle butikker, der har adresse på det travle forretningshjørne, men alle kan identificere sig med stedet, der gennem generationer har været knudepunkt for både trafik og handel først på Amager.  Den første butik som portrætteres i Amager Bladet tirsdag 8. november, er Th. Sørensen Dinér Transportable, der blev etableret i 1896. I dag er det fjerde generation der driver familiefirmaet.  Firmaet beskæftiger en række medarbejdere, der alle er uddannet inden for branchen, så man kan levere det bedste af det bedste, og hvor man sætter en ære i traditionerne for gennemført smørrebrød og veltilberedt dansk mad.  En anden hæderkronet Amagerbutik er Bacher, der har specialbutik på Amagerbrogade, og tidligere lå i Torvegade på Christianshavn.  Bacher har siden 1897 klædt kunder på med arbejdstøj, sikkerhedsfodtøj og uniformer, og fra butikken på Amagerbrogade sælges den nyeste herremode inden for de store mærkevarer.  Magasin Stewardess i Kastrup I Kastruplundgade finder man Magasin Stewardess som åbnede i 1951, og i 1971 blev overtaget af Gurli og Mogens Hermann, der drev butikken frem til 2015, hvor de nuværende ejere, Marna Hvidkjær og Ole Thomsen, kom til. Butikken sælger stadig smart, klassisk og tidløst tøj til de voksne piger og damer.  I Amager Centret finder man to andre guldrandede butikker; Guldbrandsen og PP Cykler.  Familien bag Guldbrandsen har siden 1843 været fascineret af universtet indenfor guld, sølv, ure, perler, brillianter og ædelstene, og i butikkens fører man dels smykker i guld, sølv og platin fra eget værksted.  PP Cykler er den klassiske Amager-butik med lokale folk både foran og bag disken. Og her finder man den dag i dag stadig billige racercykler, klassiske cykler og citybikes. Ud over cykler finder du også cykeludstyr; cykeltasker, barnestole, cykelhjelme og cykelcomputere.    Fiskehus og vinhandel   Tilbage i Holmbladsgade er Amager Fiskehus og Gunnar Madsens Vinhandel indbegrebet af både lokal historie og kvalitet.  Amager Fiskehus er et af landets ældste firmaer inden for fisk. Det startede i 1870 med Peter Salman, som kørte med hestevogn på Frederiksberg og tilbød sine varer.  Søren og Vivian Ahrensberg overtog forretningen i 1979, og nogle år senere Dragør Røgeri i Gammel Havn.  Søren og Vivians søn og svigerdatter, Lars og Rikke Ahrensberg, overtog Amager Fiskehus i 2002 og er nu femte generation der fører forretningen, traditionen og fisk videre.  Nabobutikken Gunnar Madsen Vinhandel styres af den 51-årige René Steinvig, der købte vinhandelen i 2009 af Birthe og Ole Hansen, og siden har udvidet sortimentet til at omhandle specialøl, chokolade, friskmalet kaffe og delikatesser.  René Steinvig er også formand for Ama'rbutikkerne.    110 år på øens hovedstrøg   Den ottende og sidste butik i perlerækken er Anni Jensen Guld og Sølv på Amagerbrogade 45.  Med sine mere end 110 år på øens hovedstrøg er det Amagerbrogades ældste guldsmedeforretning, som har et stort udvalg i smykker og gaveartikler til ham og hende, barnedåb, konfirmation og mærkedage.    De otte Amagerbutikker bag kampagnen i Amager Bladet   TH Sørensen Diner Transportable, Amagerbogade 41 Guldbrandsen, Amager Centret Amager Fiskehus, Holmbladsgade . Gunnar Madsen Vinhandel, Holmbladsgade 3 Bacher, Amagerbrogade 19 PP Cykler, Amager Centret Magasin Stewardess, Kastruplundgade 9 Anni Jensen Guld og Sølv, Amagerbrogade 45 Det første portræt, der er med Th. Sørensen, bringes i Amager Bladet d. 8 november.  HELE ØEN: » Der er ikke planer om at flytte idrætsklinikken væk fra Amager Hospital. Det er planen, at idrætsklinikken og Artroskopisk Ambulatorium skal fortsætte på Amager.  Patienter med sportsskader fra Amager og omegn kan altså stadig få hurtig og kompetent behandling eller genoptræning i nærområdet. « Det siger vicedirektør for Hvidovre og Amager Hospital, Torben Mogensen, til Amager Bladet, efter sidste uges artikel om idrætsklinikkens fremtid. Her udtrykte formanden for Amagerkommunernes Idrætsklinik, Jørgen Jørgensen, frygt for, at Region Hovedstaden ville nedlægge klinikken på Amager Hospital og flytte den til Hvidovre.  Torben Mogensen oplyser, at det derimod er den del af Artrokopisk Center, som forestår operationer, der planlægges af flytte til Hvidovre.  » Vi har en helt ny dagkirurgisk afdeling på Hvidovre Hospital, som Artroskopisk Center bliver slået sammen med. Flytningen af dele af Artroskopisk Center har også den store fordel, at centret vil kunne arbejde tættere sammen med andre af Hvidovre Hospitals afdelinger og specialer.  Det vil især komme patienter, som har været udsat for alvorlige ulykker til gode. Alt i alt giver det altså rigtig god mening for patienterne -såvel som hospitalerne, « siger han.  Amagerkommunernes Idrætsklinik er etableret af de to kommuner på Sydamager, Tårnby og Dragør, i fællesskab med det tidligere Københavns Amt. Tårnby og Dragør betaler 25 procent af udgifterne til idrætsklinikken, mens Region Hovedstaden betaler de resterende 75 procent.  Idrætsklinikken var tidligere placeret på Sankt Elisabeth Hospital, men rykkede for to år siden til Amager Hospital. I dag bliver klinikken årligt besøgt af 100-125 idrætsfolk, der enten skal i behandling eller til genoptræning for idrætsskader.  UIdrætsskader kan være en kompliceret affære. Derfor er det vigtigt, at man får den bedst mulige behandling og genoptræning.  JØRGEN JØRGENSEN, formand for Amagerkommunernes Idrætsklinik.  Miljøpunkt Amager er i gang med at planlægge en større, nordisk konference om byhaver og bynatur, hvor fokus vil være på København som rollemodel for en grøn by. Langs havnefronten er der ikke mindst på Amager-siden en stribe grønne eksempler, ligesom det lokale miljøarbejde i høj grad har handlet om at sætte fokus på den enestående natur på Amager Fælled.  Miljøcenteret, der er en selvejende fond med egen bestyrelse, er finansieret med driftsmidler fra Amager Øst Lokaludvalg og Amager Vest Lokaludvalg. Centeret står bl. a.  bag Fælledens Dag og arrangerer sanke-og oplevelsesture på Amager Fælled. Dertil kommer en lang række andre tiltag og events -fra affaldssortering og små, mobile lånehaver til cykelservice og rådgivning omkring miljøtiltag og bæredygtighed.  " Amager har jo altid været den grønne ø, hvad fælleden et godt eksempel på, men der er også meget grønt inde i byen.  Vi har mange byhaver og vi laver ting i byrummet, der er med til at gøre byen grønnere. Der er miljøpunkter i alle bydele, men vi føler at Amager er særlig stærk, fordi der er et lokalt gåpåmod til at få tingene til at ske. Det giver et særligt drive", siger centerchef Claus Knudsen til Havnefronten.  Han tilføjer, at Miljøpunkt Amager er det største af miljøcentrere i København.  " Det gør, at vi har flest miljøaktiviteter og lige nu er næste skridt, at vi kikker på bioaffald.  Hvad sker der i fremtiden? Vi har haftkompostbude, der hjalp borgerne med selv at sortere affald og kompostere. Budene, som var hjemløse og andre udsatte fra Sundholm, kom ud og satte beholderne op, fortalte hvordan man skulle bruge dem og havde også tilsynet med dem. Det var meget meningsfyldt for alle parter," fortæller Claus Knudsen.    Reparationsværksted på vej   Miljøpunkt Amager er i samarbejde med frivillige borgere og andre aktører på Amager i gang med at etablere et nyt lokalt reparationsværksted med fokus på elektronik. Reparationsværkstedet bliver et sted, hvor man kan komme og få repareret sit elektronik af frivillige.  Derudover kommer der til at foregå forskellige arrangementer og workshops, hvor man kan lære om reparationer, at reparere selv, genanvendelse og genbrug generelt.  Værkstedet er støttet med midler fra Genanvendelsespuljen fra Københavns kommune og med lokaler fra Pelican Self Storage.  Den kommunale særskat på erhvervsbygninger fjernes nu i flere og flere kommuner landet over, men København, Tårnby og Dragør sakker gevaldigt bagefter, når det drejer sig om at lette skattetrykket på Amagers erhvervsvirksomheder, advarer Birger Larsen, medlem af bestyrelsen i Amager Erhvervsråd. " Det bør derfor være et af de vigtigste punkter i de tre kommuners kommende budgetforhandlinger, at man sænker skattetrykket ved at nedsætte dækningsafgiften over en periode, for til sidst helt at afskaffe den", mener Birger Larsen.    Skævvrider konkurrencen for Amager   Den såkaldte dækningsafgifter forskellig fra kommune til kommune og kan være mellem 0 og 10 promille af ejendomsværdien.  Det er denne forskellighed, der afstedkommer et forvredent konkurrenceparameter virksomhederne imellem, alt efter hvilken kommune erhvervsvirksomhederne er hjemmehørende i, vurderer Birger Larsen. " Er der fra politisk hold i de tre kommuner et reelt ønske om at fremstå som erhvervsvenlige kommuner, bør der derfor igangsættes en proces, der i væsentlig grad letter skattetrykket på Øens virksomheder ved at sænke dækningsafgiften eller helt at fjerne den", forklarer Birger Larsen.    Vil give flere arbejdspladser   En fjernelse af dækningsafgiften vil lette økonomien i mange af Amagers virksomheder og gøre virksomhederne mere konkurrencedygtige og det er netop det, der er brug for i bestræbelserne på at skabe flere arbejdspladser, mener Birger Larsen. " Mange af Amagers store og mindre virksomheder har brug for et incitament til at udvikle deres forretningskoncept i konkurrence med markedets øvrige virksomheder".    30. oktober 2007 - kl. 09:22   Kort efter midnat blev den ene af dem set hoppende rundt i området ved Fælledvej i Søvang på det sydlige Amager, men det lykkedes ikke i første omgang at fange den.  Da ejermand Jan Passer stod op tirsdag, sad kænguruen dog pænt og ventede ude foran huset.  - Ifølge ejeren er de ikke voldelige, og man kan godt nærme sig dem, især hvis man har lidt mad, siger den vagthavende hos politiet på station Amager.   Klik her for at åbne originalartiklen på Horsens-Folkeblad.dk   Journalist Jesper Marthin, Amager Bladet, har skrevet én af årets bedste nyhedshistorier blandt de danske ugeaviser. Prisen - bronzeprisen - blev uddelt i forbindelse med Danske Ugeavisers årsseminar i Asnæs på Fyn i onsdags.   Det er en lang række dybdeborende artikler om to dødsfald på Amager Hospitals psykiatriske afdeling på Digevej, der fik dommerjuryen til at hædre Jesper Marthin.  "Dommerjuryen tildeler Amager Bladet en af årspriserne i kategorien "Nyhedshistorie" for en bevægende artikelserie om to unge kvinders dødsfald på Amager Hospitals psykiatriske afdeling.   Det har indtil nu affødt imponerende 30 artikler i sagen, som ikke er afsluttet. Juryen finder det imponerende, at avisen har kunnet præstere den megen research og dokumentation, som er forudsætningen for de mange artikler og for at være i stand til at vedligeholde forholdet til de afdødes forældre.   Seriøsiteten i det journalistiske arbejde understreges af den kendsgerning, at Amager Bladet fik medhold efter at Hovedstadens Sygehusfællesskab havde klaget til Pressenævnet. Amager Bladet skal roses for at tage fat i en sag, som har perspektiv ud over det lokale og for i sin behandling at finde den rette balance mellem følelser og facts," hedder det i dommerjuryens motivering.  De to sager, "Luise-sagen" og "Malene-sagen", har krævet hårdt journalistisk arbejde, opsøgende journalistisk, research og stakkevis af dokumentlæsning efter krav om aktindsigt.  Specielt "Luise-sagen" har været omdrejningspunktet for Jesper Marthins arbejde, som har afsløret flere mistænkelige sammenfald og ikke mindst en sagsbehandling, der på flere punkter må betegnes som sjusket.    Offentliggjorde navn   Amager Bladet besluttede på et tidligt tidspunkt at offentliggøre navnet på den overlæge, som havde behandlet Luise Hjerming Christensen, hvilket fik H:S Direktionen til at klage til Pressenævnet i 2005.  Pressenævnet afviste sagen med henvisning til, at Amager Bladet handlede i offentlighedens interesse og fandt således ingen anledning til at udtale kritik over, at Amager Bladet omtalte overlægen med navn.  I sagsfremstillingen skrev Amager Bladet til Pressenævnet: "Det er korrekt, at politiet ikke har rejst sigtelse mod overlæge Jørn Kragh og ikke har afhørt ham efter dødsfaldet på Luise Hjerming Christensen. Det er dog ikke korrekt, at politiet ikke har mistanke om, at der ikke er foregået noget uregelmæssigt. Politiet har løbende været i gang med en efterforskning i sagen.   Først undersøger de forhold omkring visse punkter i obduktionserklæringen, senere henvender de sig til Retsmedicinsk Institut, hvor vicestatsobducent Birgitte Kringsholm 19. oktober 2005 udarbejder en supplerende erklæring til den retslægelige obduktion, og nu venter politiet så på den lægefaglige vurdering fra Sundhedsstyrelsens sagkyndige. Sagen kører som en verserende straffesag, hvor overlæge Jørn Kragh er politianmeldt og samtidig er den hovedimplicerede i sagen.   Det var ham, der var den ansvarlige og stod for ordineringen af den medicinske behandling af Luise Hjerming Christensen. Overlæge og forsker i antipsykotisk medicin, Ejvind Lyders Hansen, udtaler i Amager Bladet 8. november 2005, at Luise Hjerming Christensen døde af overmedicinering af de forskellige præparater, hun fik.  Overlæge Jørn Kragh bliver nævnt ved navns nævnelse i Amager Bladet. Det er der flere grunde til. En af grundene er netop at undgå at mistænkeliggøre alle overlæger på Amager Hospital, så der ikke bliver skabt en unødig frygt for hele lægestaben blandt de indlagte psykiatriske patienter og kommende psykiatriske patienter på Amager Hospital. En anden grund er, at det giver en mere troværdig fremstilling af sagen, at den hovedimplicerede person bliver nævnt med navns nævnelse.  Overlæge Jørn Kragh har endelig også fået plads til genmæle flere gange, men har valgt kun at udtale sig 8. november til Amager Bladet. Efterfølgende har han ikke haft lyst til at udtale sig til Amager Bladet. Senest ved at smække røret på over for Amager Bladets journalist, Jesper Marthin."    Mur af tavshed   Journalist Jesper Marthin har aldrig opgivet at forfølge sagen, selv om han er blevet mødt med en mur af tavshed.  Statsadvokaten valgte på et tidspunkt at "skrinlægge" sagen under henvisning til, at der ikke kunne rejses stigtelse mod overlægen, og Sundhedsstyrelsens sagkyndige rådgiver i psykiatri fandt heller ingen anledning til at udtale kritik.  Jesper Marthins nysgerrighed blev forstærket, da moren til den afdøde, Luise, iikke kunne få udleveret en fyldestgørende dødsattest i flere måneder, og som senere viste sig at være korrigeret i forhold til den først udarbejdede dødsattest.  Et af de områder i hovedstaden, der gennem de sidste 100 år har gennemgået de største forandringer er nok den flade, grønne ø Amager.  Navnet fortaber sig i historiens mørke.  Måske hed sundet mellem Sjælland og Amager - Am eller Ammen.  Den sidste

del er udledt af ordet hage, og Amager stikker da også ud i Øresund som en hage fra Sjælland.  I 1085 ses navnet Amacum første gang på pergament.

Indtil slutningen af 1800-tallet var Amager stort set ukendt land for københavnerne.  På den anden side af det engang 1½ km brede sund lå øen som Københavns spisekammer.  Man kendte beboerne, især fra de hollandske byer, når de i farverige folkedragter

solgte deres grøntsager på Amager Torv.  Hollænderne var hentet til Amager i 1521 af Christian den 2. for at forbedre kvaliteten af øens grøntsager.  Bønderne fra de danske landsbyer på øen var henvist til Christianshavns Torv, da deres produkter ikke blev anset så fine som de hollandske bønders.  Men uden for Amager Port kom københavnerne ikke.  Selv Christianshavn beskrev Søren Kierkegaard som

en forstad, hvor man kun kom, hvis man boede der eller havde et ærinde.  Helt frem til 1903 var Langebro kun en spinkel træbro.  Det meste af den kørende civile trafik kunne klares af Knippelsbro.

Da borgerskabet i slutningen af 1700-tallet begyndte at ligge på landet, vendte de blikket mod nord.  Amager havde ingen idylliske bakker, dale og skove.  Kun en hårdtarbejdende bondebefolkning og skippere og fiskere i Dragør.

Først i 1818 anlægges Kongelunden som øens eneste kunstige skov.  Amager var så tyndt bebygget, at man uden for landsbyerne bogstaveligt talt kunne se fra den ene side af øen til den anden.  Det trak ikke datidens turister.  Men enkelte betydningsfulde

københavnere begyndte at få øjnene op for den flade øs skønhed.  En af dem var Det Kgl.  Teaters ubestridte primadonna fru Johanne Louise Heiberg.

  Ø-fascinationen   Ægteparret Heiberg havde, med et enkelt års afbrydelse, boet på Christianshavn siden 1831.  I 1845 fik de en lejlighed i Søkvæsthuset i Ovengade Oven Vandet.  Herfra vandrede fru Heiberg sine ensomme ture ud over det ukendte Amager.  I

sine erindringer Et liv gjenoplevet i Erindringen, der udkom i 1891-92, beskriver hun sin fascination af den flade ø:

Vor Bolig paa Søkvæsthuset laa, som man veed, temmelig nær ved Amager Port.  Denne stakkels flade, af Kjøbenhavnerne lidet paaagtede Ø, havde jeg skjænket min særdeles Yndest.  Ikke en eneste pyntet Kjøbenhavnerinde havde man her den Glæde at se; kun

Amagerbondelivet traadte En imøde.

Uforstyrret og fordybet i sine egne Tanker kunde man her vandre langt ud i Landet, uden at risquere, at en sladderagtig Bekjendt trættede En med Dit og Dat, hvorfor man ingen Interesse havde.

Jeg tror virkeligt, at Ingen i det hele Kjøbenhavn kjender Amagers Skønhed som jeg; maaske jeg ogsaa har en særegen Smag, netop for denne Art af Skjønhed, nemlig Sletteskjønheden, hvor Blikket ingen Hindring møder, men kan strække sig fremad i det

Uendelige, kun standset af Himmelens Bue.

Denne Naturskjønhed har altid for mig havt et stor Tillokkelse, en stor Beroligelse Mine Venner lo ofte over min Kjærlighed til dette flade, og som de dristede sig til at sige, stygge Amager.

Men hvoraf kom det, at de fandt det stygt?  Deraf at de her i Naturen, som saa ofte ellers, søgte en anden Skjønhed end den, som netop dette Sted tilbyder.  De betænkte ikke, at her maatte man holde sig til den mest ideale af al Skjønhed, nemlig Lysets

Virkning, dets Fortoning paa Himlens Skyer, som paa alle Gjenstande paa Jorden.  Hvilken mageløs Himmelhvælving har Øiet ikke at glæde sig over paa Amager!...  Hvor udvidede ikke mit Bryst sig, naar jeg i det meget tidlige Foraar, mat i Sjælen af den

foregaaende Aftens Anstrengelse paa Theatret, ene vandrede ud ad den kjære Amagerport!  Ti Minutters Gang - og Alt hvad der hed Byliv og Kjøbenhavn var forsvundet, og man drømte sig langt ude paa Landet, midt i et travlt Bondelivs Sysler!    En søndag på

Amager   Ved synet af en amagerpige og en lods fra Dragør i solen ved stranden, spurgte fru Heiberg sig selv:  Herre Gud, vore Kunstnere reise og reise til Italien for at gribe Stof til Maleriet, og de have det tæt ved, ude paa det foragtede Amager.

Men synet inspirerede fruen.  Hun fik ideen til en vaudeville om lodsen og amagerpigen, der kunne mødes ved en af de populære krofester, som amagerboerne afholdt hver søndag.  Hun forelagde ideen til sin mand, J.L.  Heiberg, der var direktør på Det kgl. 

Teater.  Men han gjorde ikke noget ved oplægget.  Så skrev fru Johanne Louise Heibers selv syngestykket En søndag på Amager.  Hun spillede ved uropførelsen i 1848 selv Lisbet, og teaterets førsteelsker Michael Wiehe spillede Jokum.

Få år efter premieren på En søndag på Amager opdagede genremaleren Julius Exner det maleriske folkeliv på øen.  I 1853 blev hans første maleri fra Store Magleby udstillet, og billedet Episode af et gilde på Amager fra 1854 regnes blandt hans hovedværker.

  Flotte uniformer   Nu begyndte københavnerne at få øje på Amager.

Den danske ballets skaber August Bournonville var i sin barndom kommet hos familiens grønt- og mælkehandlerske i Kastrup.  Under Englandskrigene fra 1807 til 1814, havde Kongens Livjægerkorps ligget i kantonnement herude.

Deres flotte uniformer i de landlige omgivelser havde gjort et dybt indtryk på den lille August.  Senere i livet inspirerede oplevelsen ham til at skrive balletten Livjægerne på Amager, der kom op på Det kgl.

Teater i 1871.  Men da var tiden for den landlige skønhed på Amager begyndt at løbe ud.

København havde som hovedstad fået vokseværk.  Mange af byens mere forurenende eller ildelugtende virksomheder blev anbragt på Amagerbro, der kun gik ud til den nuværende Prags Boulevard.  Fra gammel tid havde byens latrinkugle været placeret uden for

Amager Port.  Det gav ikke nogen just prangende indgang til øen.

Men også uden for Københavns område voksede erhvervsvirksomheder og arbejderboliger frem.  Så den 1. januar 1902 blev Sundby og Nathanaels Sognet indlemmet i København.  Herefter var Amager delt mellem Tårnby, Store Magleby, Dragør og København.  Siden

blev Tårnby og Store Magleby slået sammen.

Militæret beslaglagde tidligt meget af fælleden ud til Kalveboden til træningsområder.  I foråret 1925 flyttede den første lufthavn fra Kløvermarken ud til Kastrup.  Som en anden gøgeunge har lufthavnen opslugt en stor del af øen, som dog blev

kompenseret på anden vis.  Ud i Kalveboden blev der under 2. verdenskrig påbegyndt store opfyldninger i den lave vand.  Det betød nærmest en fordobling af øens areal til 95,2 kvadratkilometer.

Denne inddæmning opslugte bl.a. de små øer Nordre Klapper, Koklapperne og Svenskeholm.  Det inddæmmede område kaldes også Kalvebod Fælled eller Vestamager.  Men som landbrugsområde mistede Amager i sidste halvdel af 1900-tallet sin betydning.

De fleste gårde og gartnerier forsvandt og blev afløst af industri og beboelse.  I 1964 vedtog borgerrepræsentationen at bebygge Amager Fælled og dele af de inddæmmede arealer med Urban-planen.  Her opførtes boliger til 150.000 beboere.  Bella Centeret

blev indviet i 1965 ved Sjællands Broen og Københavns Universitet rykker dele af sin undervisning ud på Amager Fælled.  Resten af det inddæmmede Vestamager blev fredet i 1990.

Her er der stadig mulighed for at opleve lidt af den sletteskønhed som fru Johanne Louise Heiberg så begejstret beskrev, selv om Ørestaden nok kommer til at tage noget af udsigten.  To gange i døgnet smækker den gamle jernbanebro for neden af Langebro sammen og forbinder for en kort stund Amager med det europæiske jernbanenet. Den lille bro er bindeled mellem Københavns Godsbanegaard og Amagerbanen og lægger hvert år skinner til 3.000-4.000 godsvogne til den amagerkanske industri. Om et halvt år er det slut med godstransporterne til Kastrup. DSB halverer godsbanens længde, og dermed er endnu et ydre tegn på Amagers tilbagegang som industriområde for København en realitet. Inden for de seneste årtier har øen måttet sige farvel til tusindvis af arbejdspladser, og SAS' meddelelse i fredags, om at medarbejderstaben i Kastrup nedskæres med 1.100, er kun kulminationen. I de kommende år forsvinder hundredvis af arbejdspladser.  Hvornår dommen i SAS eksekveres ved ingen endnu, men andre virksomheder har forlængst sat dato på: 1. maj er det slut med Superfos engang så talrige net af fabrikker på Amager. Denne dag flytter de sidste 12 medarbejdere fra Superfos Kemi til nye lokaliteter i Frederikssund. Det tidligere kemikalietapperi flyttede sidste år til Vejle, hvilket i alt har kostet 100 arbejdspladser.  Slut med   spritten  

 Også De Danske Spritfabrikkers afdeling vis a vis Benzinøen på det gamle Prøvestensfort har forlængst besluttet at kvitte Amager. »Vi lavede en økonomisk analyse, der viste, at det bedre kan betale sig at samle vores produktion på afdelingen i Dalby i Sydsjælland,« siger informationschef Finn Serup fra Danisco-koncernen, som De Danske Spritfabrikker i dag er en del af. Direktør Robert Havelinn fra Master Plast, som sidste år flyttede virksomhed og 25 arbejdspladser til Ejby på Vestfyn, har en mere spids forklaring: »Arbejdsmoralen på Amager er en væsentlig årsag til, at vi flyttede. På Amager måtte vi regne med fraværsprocenter oppe på 20. På Fyn er den nede på 10-12 pct.,« siger Robert Havelinn. Han giver dog samtidig de kommunale instanser ros for deres håndtering af erhvervslivets problemer.  Olsenbanden  

