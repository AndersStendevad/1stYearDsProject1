 Den 10. juli er der en usædvanlig bryllupsdag hos Conni og Per Henriksen, indehavere af butik "Bondestuen" på Valby Langgade.   Siden parret mødtes 10. juli for 37 år siden på Dansestedet "krudthuset" i Tivoli, er dagen blevet holdt hvert år i Tivoli. Og da de havde været sammen i 25 år, markerede de dagen med et hemmeligt bryllup, så de både holdt bryllup og "sølvbryllup". Venner og familie blev dog ikke snydt, de kom til havefest lørdagen efter, hvor der var pyntet op med store fotostater af vielsesattesten. Så kunne de selv regne anledningen ud.   Hvorfor Conni og Per Henriksen først blev gift efter 25 år? "Jeg skulle være helt sikker, inden jeg friede," svarer Per. Næste markering er kobberbrylluppet den 10. januar 2009  hvor de så har været sammen i 37 ½ år.  Snupper de så en dans som ved det første møde i Tivoli? Conni griner: "Er du gal, det var DISKO!"    JANUAR     Farvel til Dæmningen   Da otte kommuners brandvæsener blev lagt sammen 1. januar i år, fik det yderst konkrete konsekvenser i Valby.  Dæmningen Brandstation, som gennem årene havde dækket store dele af bydelen, blev nemlig lukket, forstået på den måde, at det operative beredskab forsvandt.  Bygningen på Hansstedgade skulle dog ikke stå tom, da den fremover skulle huse uddannelse og et frivilligt korps.    FEBRUAR     En gul zone flytter til Valby   På Teknik-og Miljøudvalgets møde i februar stemte medlemmerne ja til et forslag om nye regler for betalingsparkering.  Det betyder, at der i marts 2017 indføres en ny gul p-zone i Valby, som ligger i forlængelse af den blå zone på Vesterbro med undtagelse af Carlsberg Byen.  Priserne bliver ni kr. fra kl.  8-23 og to kr. fra kl. 23-8.    MARTS     Sydhavnens Anker takkede af   Han er blevet kaldt Danmarks tillidsmand og statsminister, men 20.  marts var det slut, da Anker Jørgensen sov stille ind i en alder 93 år.  Anker Jørgensen elskede sit Sydhavnen, hvor han boede en årrække på Borgbjergsvej. Han er nu stedt til hvile på Vestre Kirkegård.    Her skal flygtningene bo   NYE NABOER: Stolerækkerne var fyldt til yderste sæde, da Københavns Kommune inviterede til borgermøde på Ottiliavej 1 i april. Anledningen var, at den tidligere kontorbygning fra maj skulle huse Københavns nye flygtninge.  Udover en rundvisning i den nyrenoverede bygning svarede overborgmester Frank Jensen (S) og beskæftigelses-og integrationsborgmester Anna Mee Allerslev (R) på de mange spørgsmål, borgerne havde.    MAJ     Boede ulovligt i tom bygning   UTRYGT: En gruppe på mindst 20-30 voksne og enkelte børn flyttede i maj ind i en tom bygning i Vigerslev, som telegiganten TDC ejer.  De nye naboer skabte utryghed blandt de valbyborgere, der boede i nærheden, og hos politiet lød meldingen, at ulovlige overnatninger er et stigende problem, som kan skyldes Sydeuropas migrationsproblem.  Få uger efter ryddede politiet bygningen i Vigerslev.    JUNI     Hunde dræbte får på Tippen   Det var et trist syn, der mødte frivillige fra Børnenes Dyremark i juni. Da de kom ud på Tippen for at redde tre får op af vandet, opdagede de nemlig, at tre andre får var blevet skambidt til døde af to løse schæferhunde.  Episoden fik atter Børnenes Dyremark til at bede hundeejerne om at holde deres hunde i snor.    JULI     Skraldet flød i Tippens natur   ULOVLIGT: Ulovlige fester og raves rykkede atter ind på Tippen i juli med store mængder skrald til følge. Det gik ud over dyrelivet.  By og Havn, som ejer området, rykkede ofte ud for at rydde op efter de ulovlige fester, hvor også politiet havde været tilkaldt. Kgs. Enghave Lokaludvalg forsøgte at stoppe festerne med flyeren ' Pas på Tippen'.    AUGUST     Nej tak til Frederiksbergfinten   I august meldte Frederiksberg Kommune ud, at de vil placere 110 flygtninge på rehabiliteringscentret i Centerparken i Valby, som Frederiksberg ejer. Beslutningen fik straks københavnske politikere til at fare til tasterne både på sociale medier og på papir.  På Frederiksberg lød forklaringen dog, at kommunen er den tættest befolkede i Nordeuropa, og derfor er opgaven med at finde boliger til flygtninge ekstraordinær stor.    SEPTEMBER     TRÆLØS. Træer blev fældet uden varsel   FÆLDET: Det var med ærgrelse, at det i september gik op for Vigerslev Allés beboere, at Teknik-og Miljøforvaltningen uden varsel havde givet tilladelse til at fælde nogle af alléens gamle træer. Fra forvaltningen lød det, at man var nødt til at fælde træerne for at lave krydsforbedringer ved Pakkerivej.  Man havde dog glemt at oplyse politikerne om det.    OKTOBER     TRAFIK. 2450 vil ikke være udkantsbydel   BUSPLAN: I oktober arbejdede Kgs. Enghave Lokaludvalg på et høringssvar til Movias kommende trafikplan, som handler om, hvordan busserne skal køre, når Cityringen åbner i 2019.  I lokaludvalget var de tilfredse med busdækning, Sydhavnen har i dag, og med den fremlagte plan frygtede man atter at ende som en udkantsbydel med dårlig kollektiv trafik.    NOVEMBER     KERAMIK. Der gik skår i glæden   NEJ TAK: Brugere af keramikværkstedet i Valby Kulturhus følte sig i november overhørt af ledelsen og valgte at protestere mod planerne om at flytte værkstedet til Vesterbro.  Fra ledelsen i Kultur Syd lød begrundelsen, at man kunne slå to keramikværksteder sammen i Kulturanstalten i Lyskovsgade og dermed tilbyde 200 kvadratmeter. Den købte 116 brugere dog ikke, da de skrev under på, at de ønsker deres værksted bevaret i Valby.    DECEMBER     PLADEHALLEN. Kulturen er reddet   KAMPPLADS: Siden Nordea Ejendomme købte området med Pladehallen, har de afventet, at kulturinstitutioner ville melde sig. Da det ikke skete, bad de om lov til at bygge boliger i stedet. Det fik 153 kritiske borgere til tasterne.  Forslaget blev dog vedtaget i både Teknik-og Miljøudvalget og Økonomiudvalget. Kort før jul tog sagen så en ny drejning, da flertallet i Borgerrepræsentationen overraskende smækkede døren i for boliger.  der sommerfugle i maven og skoletasker på ryggen af over 4.000 børn, der startede i skole i Københavns kommune. På Ålholm Skole blev første skoledag fejret med borgmesterbesøg og aktiviteter for både børn og voksne.  En mor giver sin søn skoletaske på og tager mobilen frem. Drengen smiler fjollet til kameraet og tager sin mor i hånden. De er kommet i god tid til første skoledag på Ålholm Skole i Valby. Indgangshallen er fyldt med forventningsfulde skolespirer og deres forældre. Bagest i hallen er der blevet bygget en scene, og familierne finder pladser på stolerækkerne foran.  En far forklarer sin søn, at overborgmesteren, der hedder Frank, er her, og det er ham, der bestemmer i hele byen. »Men,« bryder drengens mor ind,»det er ham dér, du skal passe på« . Hun peger på en mand med et gråt jakkesæt.»Det er ham, der bestemmer her på skolen,« siger hun. Drengen ser sig om, og spørger så efter lidt tid:»Er han overborgmesteren af skolen?«   Manden i det grå jakkesæt hedder Søren Vith og er skoleleder på Ålholm Skole. Han siger til Berlingske:  »Første skoledag betyder rigtigt meget for os, fordi det er vores mulighed for at give de nye børn, der starter, en rigtig varm velkomst og signalere, at nu er de en del af fællesskabet. For børnene betyder sådan en dag utrolig meget, og hvis de kommer godt i gang, er der en god sandsynlighed for, at de også kommer godt videre.«   På Ålholm Skole afslutter de dagen med at sende balloner op, med en lille seddel, hvorpå børnenes navne samt en e-maildaresse til skolen er skrevet. Så kan det være, at nogen et andet sted finder den, og skriver en hilsen til e-mailadressen. Arrangementer som disse er ifølge Søren Vith afgørende for at indlede en god relaltion både til børn og forældre, for det er den tætte relation, der skal få ungerne til at hænge i, når skolelivet bliver udfordrende:  »Det er selvfølgelig positivt, når forældrene føler sig tæt på skolen. Jeg håber på, at det vil hjælpe med til, at børnene er mere positivt stemt overfor det at gå i skolen - også når det bliver hårdt, også når det bliver svært, og også når de bliver trætte af bøgerne, eller når der er noget andet, der er surt.«        Milas er startet i 0.A   Hvad har været det sjoveste i dag?    »At min far har tegnet en grå bil til mig.«    Hvad glæder du dig til i skolen?    »Frikvarter!«    Hvad synes du gør en skole god?    »Vennerne, fordi så kan man lege med dem.«         Georg er startet i 0.B   Hvad har været det sjoveste i dag?  »At sætte ballonen op! Jeg håber den ender, på den anden side af Jorden. Jeg ved ikke, hvad der er dér.«   Hvad glæder du dig til i skolen?    »Det ved jeg ikke...«    Hvad synes du gør en skole god?  »En skole med frikvarter, fordi der er en legeplads, og den er rigtig sjov.«        Sofia er startet i 0.B   Hvad har været det sjoveste i dag?    »At tegne. Jeg har tegnet et par kufferter.«    Hvad glæder du dig til i skolen?  »At lære matematik, fordi så kan jeg lave mine opgaver.«   Hvad synes du gør en skole god?  »Hvis man får masser af fredagsslik! Men det vigtigste i skolen er at have venner og tie stille.«        Svend: 0.B   Hvad har været det sjoveste i dag?  »At sende balloner op. Jeg håber den ender et eller andet sted.«   Hvad glæder du dig til i skolen?  »At lære at skrive. Jeg kan ikke skrive så godt, men jeg kan læse virkelig godt.«   Hvor har du lært at læse?  »Det har jeg lært af mig selv. Jeg læser jumbobøger.«   Hvad synes du gør en skole god?    »Venner!«         Alfred er startet i 0.A   Hvad har været det sjoveste i dag?  »At sætte balloner op. Jeg håber den ender i Sverige, for jeg har en bedste ven i Sverige.«   Hvad glæder du dig til i skolen?    »At lære at læse.«    Hvad synes du gør en skole god?  »At lære børnene hurtigt at skrive. Og venner, for ellers var alle bare ensomme.«        Jens er startet i 0.A   Hvad har været det sjoveste i dag?  »Det var, da vi skulle give slip på ballonerne. Nej nej! Da vi skulle hen til klassen Nej! Da vi skulle åh, jeg kan ikke helt finde ud af det, for det har været sådan en god dag.«   Hvad glæder du dig til i skolen?  »At lære at læse og skrive. Jeg vil gerne læse bøger.«   Hvad synes du gør en skole god?  »At man lærer noget. Det er godt, at man lærer noget på en skole. Hvis man ikke lærer noget på en skole, så er det ligesom ikke en skole.«        Viggo er startet i 0.A   Hvad har været det sjoveste i dag?  »At vi skulle sidde stille, og vi skulle høre en historie om en lille pige og vi skulle også have nogle makkere.«   Hvad glæder du dig til i skolen?  »At lære i skolen. Og at være stille. Det er jeg ikke så god til.«   Hvad synes du gør en skole god?  »At holde frikvarter, og at lege udenfor sammen med nogen venner.«        Martha er startet i 0.B   Hvad har været det sjoveste i dag?    »At tegne. Det er jeg god til.«    Hvad glæder du dig til i skolen?    »At lære at læse.«    Hvad synes du gør en skole god?    »Det er vigtigt at hjælpe hinanden.«         Trygve er startet i 0.A   Hvad har været det sjoveste i dag?  »Det er sådan lidt svært at forklare. Det er sjovt at sætte ballon op.«   Hvad glæder du dig til i skolen?    »Det ved jeg ikke endnu.«    Hvad synes du gør en skole god?  »Det er også lidt svært at forklare det er vennerne og læreren. Jeg har allerede mødt ham. Han var fin nok.«        Ella er startet i 0.A   Hvad har været det sjoveste i dag?  »At finde min plads. Jeg ved ikke, hvem jeg skal sidde ved siden af.«   Hvad glæder du dig til i skolen?  »At lære at tale engelsk, fordi, at jeg synes det er sjovt.«   Hvad synes du gør en skole god?    »At man skal lave noget sjovt.«    UDVIKLING: Finanskrise, internettet, konkurrenterne i nabobydelene.  Truslerne mod Valbys handelsliv er mange, og hvis det skal overleve og måske endda blomstre bliver man nødt til at fokusere kræfterne, mener man i Valby Handelsforening.  »Intentionen med Valby Handelsforening er selvfølgelig at varetage handelslivets interesser i hele 2500 Valby, men vi bliver nødt til at have et kerneområde i Valby. Det duer ikke, at vi prøver at satse på flere områder, som for eksempel Toftegårds Plads. Vi bliver nødt til at satse helhjertet på et kerneområde, ellers dør vi begge to,« siger Jan Eigil Kjær, formand for Valby Handelsforening.  Valby Handelsforening besluttede derfor til foreningens generalforsamling i november sidste år, at 2013 skal være året, hvor man for alvor sætter drøn på projekt ' Valby C', som i denne sammenhæng betyder, at man vil satse på at styrke området Tingstedet, Valby Langgade, Toftegårds Allé, Anneksstræde og Skolegade.  Sidstnævnte skal, som mange har foreslået før, omdannes til gågade, så der bliver skabt forbindelse mellem Spinderiet og specialforretingerne på Valby Langgade.  Desuden vil man gerne have, at området skal strække sig op til Jesuskirken på Gammel Jernbanevej, så man kan få den kommende Valby Kino med i Valby C.  Tingstedet en attraktion Tingstedet skal ikke mindst gøres så attraktivt som overhovedet mulig, og det skal blandt andet ske ved, at man finder lejere til den kæmpestore og forladte Indoor Outdoor-butik. Meget gerne som en Valby-version af Torvehallerne i mindre målestok.  Derudover ligger det foreningen ' stærkt på sinde', at der skal være tilbagevendende aktiviteter og markedsboder på Tingstedet hver lørdag i sommermånederne.  I det hele taget skal Valby C være et større trækplaster, end det er nu.  »Vi har ikke det store marketingsbudget, men Valby kan tilbyde noget som andre ikke har, og det skal vi slå på. Det kunne for eksempel være en statue af Olsen Banden på Tingstedet, og så har Valby C jo det gamle hyggelige landsbymiljø og Spinderiet,« siger Jan Eigil Kjær, som også mener, at det er vigtigt, at der kommer bibliotek i Smedestræde frem for på Toftegårds Plads for at styrke Valby C.    Afledte effekter   Valby Handelsforenings vision om en opprioritering af ' Valby C' kommer i kølvandet på længere tids debat og frustration om og fra ' Udkantsvalby', det vil sige området omkring Folehaven, og det er skam noget, som handelsformanden har overvejet.  »Først og fremmest ville en øget handel i Valby C selvfølgelig have afledte effekter, som også vil komme resten af bydelen til gavn, og vi har ikke glemt resten af Valby. For eksempel så vi meget gerne, at man gjorde sådan at regionaltoget stoppede ved Ny Ellebjerg,« siger Jan Eigil Kjær.  Det vil foreningen gerne medvirke til og vil prøve at påvirke de relevante parter.  På den baggrund og tilførsel af et ' lift' til infrastrukturen i det omstridte område vil de afledte virkninger, i følge Valby Handelsforening være, at der kommer mere ' gang' i udviklingen af bydelen og salget af byggegrundene i hele området, blandt andet på Grønttorvet.  VALBY: Det lille byskilt står vindblæst i vejkanten. Valby står der. På den anden side af vejen står et næsten identisk skilt. Den eneste forskel er det halvt afskrabede a.  Herfra kan man se byens højeste punkt. Det er her på bakketoppen, kirken ligger. Vi er i Valby. Ikke 2500 Valby, men i ' det andet Valby'.    Det første møde   Vi parkerer bilen foran kirken.  Der holder en enkelt anden bil.  En kvinde går ind i udhuset foran kirken. Vi banker på.  Jenny Sørensen åbner. Vi præsenterer os fra Valby Bladet.  Hvad kan hun fortælle os om byen? Hun tager smilende imod.  »I skal næsten tale med min mand. Han er kirketjener og er inde i kirken nu. Jeg kan lige gå med jer ind,« siger hun.    Udflytter-landsby   Der ligger en støvsuger på gulvet i den lille kirke. Slangen smyger sig langs gulvet.  Ellers virker her tomt.  »Haloo. Vi har besøg. Hvor er du?« En mand bakker ud fra bag om altertavlen. Han har et enormt stearinlys i hånden.  Bøjer sig, mens han går baglæns i det trænge rum.  »Nå, der er du. Det her er fra Valby Bladet. Inde i København,« siger hun til sin mand, kirketjener Mogens Sørensen.  Den ældre herre har helt kort hår, briller og et blik, der roligt afventer, hvad der mon bliver budt ham nu.  Hvad kan han fortælle os om byen? Og hvad med kirken? »Jamen, vi har en fin brochure, der fortæller alt om kirken,« siger han og tager nogle faste skridt mod kirkens entre.  Han kommer tilbage med to brochurer, som han stikker mig i hånden.  »Og det andet Valby? Det er altså spændende. Det er en gammel udflytter-landsby.  Men der sker noget. Der er lige blevet lavet, bare en kilometer ude, et demensplejehjem. På privat basis. Og det åbner lige i starten af det nye år.« Engagerede sognebørn Det viser sig, at de første, vi har mødt på vores vej slet ikke kommer fra Valby. De bor syv kilometer væk. Men med flere ugentlige besøg i kirken, kender de efterhånden byen og dens børn ret så godt.  »Det er en lille menighed.  Men den er meget aktiv. Både her i kirken og i foreningslivet som helhed,« siger Jenny Sørensen.  Kirkens stolthed er altertavlen, der er lavet af Constantin Hansen, fortæller de engageret.  Som de andre guldaldermalere tog han til Rom, og netop altertavlen lavede han for at finansiere sin rejse.    Byens stolthed   Valby har til gengæld flere aktiviteter, med kandidatur som byens stolthed.  »Der er virkelig gang i forsamlingshuset.  Hver søndag hele året er der Banko. Og byen har sin egen ølfestival,« fortæller Mogens Sørensen.  Der ud over er der netop opført en ny aktivitetsplads, der er tennisbaner og efter sigende et yderst stærkt sammenhold.  »De kender hinanden næsten allesammen. Mange har boet her hele deres liv.«.    Alt bliver udvandet   Der er tilsyneladende sammenhold i den lille by. Og en interesse i at få foreningslivet til at leve. Men hvad ellers? »Det er jo en pendlerby. For 50 år siden var her både købmand og slagter. Men som alle andre småbyer er det udvandet fuldstændigt. Der er ingenting. Ikke engang en lille kiosk eller købmand. Der er omkring to bisættelser om året. Så de lever også godt og længe. Det må være den friske luft,« siger Mogens Sørensen og smiler.  Jagten fortsætter Inden vi fortsætter jagten på Valbyernes vilje og vej, beder vi de to tilflyttere om råd. Hvem skal vi gå til? Hvem ved hvad, hvem og hvordan Valby er? »I skal ringe til Inge Lise. Hun har boet her det meste af sit liv. Hendes mand har altid boet her. De kender byens historie og menneskene rigtig godt,« siger han. Vi får et telefonnummer og en adresse på en gul post-it. Sætter os i bilen. Ringer.  Vær velkommen »Det er Inge Lise.« Spørgsmålet er, om Inge Lise har tid og lyst til at se os? Måske give en kop kaffe og fortælle lidt om byen, dens indbyggere og historie? »I skal være meget velkomne. Når I kører ud fra kirken drejer i til venstre. For enden af vejen kører i til højre, og så ligger Aggebo Skovvej på jeres venstre hånd.« Lad os komme af sted. Og finde ud af, hvem 'Det andet Valby' i virkeligheden er.  Der er omkring to bisættelser om året. Så de lever også godt og længe.  Det må være den friske luft.  MOGENS SØRENSEN, kirketjener i Valby Kirke.  IDEER &amp; KOMMENTARER: Det har gennem årene føget med visionære planer for udviklingen af områderne i og omkring Valby Idrætspark og Poppelstykket.  Men nu er der endelig kommet kød på benet og torsdag den 25. oktober spiller Københavns Kommune ud med et stort med borgermøde om Valby Idrætspark -hvor man opfordrer alle borgere, foreninger og andre interessenter til at komme med ideer og kommentarer til udviklingen af det centrale område i smørhullet af fremtidens Valby. Mødet finder sted kl. 19-21 i foredragssalen på Københavns Idrætsefterskole, Julius Andersensvej 25.  Når kommunen inviterer til denne høring skyldes det ikke mindst en vurdering af, at en gennemførelse af byudviklingen kan kræve en væsentlig ændring af kommuneplanen.  Derfor skal der ifølge Planloven holdes en forudgående høring -hvor der skal spørges til ideer og kommentarer til kommende kommuneplanforhold -før der kan udarbejdes et kommuneplantillæg og en lokalplan.  En egentlig idrætsby Hovedmålsætningerne for udviklingen i Valby Syd er at etablere boliger i forskellige prisklasser, nye erhvervsbygninger, flere idrætstilbud og bedre adgang til grønne områder -da udviklingen af Valby Idrætspark og Poppelstykket udgør en vigtig brik i den samlede byudvikling.  Af udkastet til planerne fremgår, at der skal igangsættes en byudviklingsproces for at sikre en opgradering af området, som bl. a. omfatter investering i idrætsfaciliteter -og at finansieringen bl. a. skal tilvejebringes via grundsalg af arealer uden for og i kanten af Valby Idrætspark, som ikke har betydning for de lokale idrætsforeninger.  Visionen er, at Valby Idrætspark fortsat skal være et attraktivt idrætsområde og at der skabes en egentlig idrætsby.    Kommunens oplæg   Hvilke tanker kommunen har gjort sig omkring udviklingen af Poppelstykket og Valby Idrætspark-området fremgår klar af pjecen, hvor det bl. a.  hedder: »Området ved Poppelstykket er beliggende op til to store udviklingsområder - Ny Ellebjerg-området og Grønttorvsområdet.  Området er hovedsagligt præget af butikker med pladskrævende varegrupper.  Flere af grundejerne er interesserede i at anvende deres eksisterende bygninger anderledes, end det er tilladt i den eksisterende lokalplan for området.  Det overvejes at give muligheder for en bygherres projektforslag, hvor der etableres en høj og markant erhvervsbebyggelse i op til 40 meters højde på nordsiden af Ellebjergvej ved Poppelstykket, og en tilsvarende på sydsiden. Den ny bebyggelse med de høje bygninger vil være et vartegn for Valby Idrætspark og indgå i et samspil med de foreslåede punktvise højere bygninger i Grønttorvsområdet.  På længere sigt overvejes det at fortætte området ved Poppelstykket fra Ellebjergvej op til Følager. Dette vil sikre en udnyttelse af den stationsnærhed, som Ny Ellebjerg station giver området. Det kan overvejes at ændre anvendelsen til serviceerhverv ( S), hvor der er mulighed for op til 25 pct. boliger og øge bebyggelsesprocenten fra 110 til 185 således, at den svarer til området nord for Følager.«.    Valby Idrætspark   Og om Valby Idrætspark: »Idrætsparken er i dag Københavns største sammenhængende idrætsområde. Det vurderes, at området har et stort omdannelsespotentiale, og at lokalisering af nye idrætsfaciliteter og relaterede funktioner til disse vil styrke områdets profil som idrætsby.  Københavns Kommune har udarbejdet en strategi for Valby Idrætspark, som pt. er i politisk behandling. Strategien omfatter også arealer ved Blushøjvej og Spontinisvej Denne proces er foregået i samspil med de lokale foreninger og indebærer bl. a. en genopretning af Club Danmark Hallen.  For at realisere denne strategi er der en række forslag til ændringer i de eksisterende kommuneplanrammer for området. Det overvejes, at den nordlige del af Valby Idrætspark ændres til et område til serviceerhverv, der bl. a. muliggør indpasning af en række idrætsrelaterede funktioner.  Kommunen har oplevet en interesse for lokalisering af større pladskrævende varegrupper i området. På den baggrund foreslås det, at der udlægges arealer, hvor der kan etableres butikker på op til 20.000 m2 til denne form for erhverv i det nordøstlige område af idrætsparken.« Har du lyst til at nærlæse pjecen om Valby Idrætspark -og eventuelt komme med ideer og forslag -skal det ske senest den 2. november 2012. Og pjecen kan du få fingre i ved et besøg på enten Valby eller Sydhavnen Bibliotek.  FODBOLD KVINDER: Fodbold er en af landets kraftigst voksende idrætsgrene -ikke mindst blandt piger og kvinder. Alene det seneste år er antallet af pige-og kvindemedlemmer under DBU København vokset fra 4.478 til 5.376.  Nu breder kvinderne sig også til Valby Bladet Cup. Samtidig med at årets udgave af den traditionsrige herrefodboldturnering fløjtes i gang onsdag den 1. august på Rikken Park, går der en kvindefodboldkamp i gang på den tilstødende 7-mandsbane. Boldklubben Hellas og Vigerslev Boldklub får æren af at åbne Valby Bladet Kvinde Cup 2012.  Hele kvindeturneringen afvikles som en tro kopi af herreturneringen.  Det vil sige, at når eksempelvis herreholdene fra Rikken FC og Boldklubben Pioneren tørner sammen på 11-mandsbanen, så mødes kvindeholdene fra de samme to klubber på den tilstødende 7-mandsbane. Det samme gør sig gældende hos Valby Boldklub på Værkstedvej, hvor pulje 2 afvikles.  Eneste forskelle på herre-og kvindeturneringen er, at kvindekampene er 7-mandskampe på 2x30 minutter mod herrernes traditionelle 11-mandskampe på 2x45 minutter, og så er to af deltagerklubberne også byttet om.  I kvindeturneringen er FC Udfordringen byttet ud med Hellas, og Boldklubben Frem er erstattet med FC Culpa. Det sker af den simple grund, at hverken Udfordringen eller Frem råder over en kvinde-/ pigeafdeling.  Kvindernes spilleplan Indledende puljekampe Onsdag 1. aug. på Kulbanevej Kl. 17.30: Hellas-Vigerslev BK Kl. 19.15: Rikken-Pioneren Torsdag 2. aug. på Værkstedvej Kl. 17.30: Sydhavnen-Culpa Kl. 19.15: Valby BK-Fremad V Fredag 3. aug. på Kulbanevej Kl. 17.30: Pioneren-Vigerslev Kl. 19.15: Rikken-Hellas Lørdag 4. aug. på Værkstedvej Kl. 13.15: Fremad V-Culpa Kl. 15.00: Valby-Sydhavnen Søndag 5. aug. på Kulbanevej Kl. 11.15: Pioneren-Hellas Kl. 13.00: Rikken-Vigerslev Mandag den 6. august på Værkstedvej Kl. 17.30: Fremad V-Sydhavnen Kl. 19.15: Valby BK-FC Culpa Semifinaler Onsdag den 8. august kl. 18.15 på Kulbanevej Torsdag den 9. august kl. 18.15 på Værkstedvej Finale Lørdag den 11. august kl. 14.00 på Værkstedvej.  TILTRÆNGT LØFT: Man skal ikke opholde sig i Valby Idrætspark i mange minutter for at konstatere, at her er tale om e idrætspark, som på ingen måde er en dansk hovedstad værdig.  Det er sådan set lige meget, om man befinder sig på Valby Stadion, i Valby Hallen eller på de veje og områder, som burde binde de mange (forskelligartede) bygninger sammen. Valby Idrætspark er Nordens største idrætsområde men også et af de dårligst vedligeholdte.  ' Noget må gøres' har man sagt i årevis. Men -bortset fra opførelsen af et vandkulturhus og et klubhus til Valby Boldklub samt en (vellykket) forvandling af Club Danmark Hallen til Hafnia-Hallen -er intet sket.  Det vil en bredt sammensat følgegruppe bestående af repræsentanter fra foreningslivet i Valby Idrætspark på tværs af idrætsgrene, repræsentanter fra Kultur V, Teknik-og Miljøforvaltningen samt Valby Lokaludvalg nu gøre noget ved.    Københavnsk flagskib   Sammen har de udarbejdet en fornyet vision for Valby Idrætspark.  Visionen er opdelt i fem fokuspunkter, som kan realiseres samlet eller uafhængigt af hinanden.  Realiseres alle punkter, kan Valby Idrætspark blive et samlingssted for bredde-og eliteidræt, og et flagskib for den københavnske idrætsscene.  De fem punkter er:? Valby Stadion? Valby Hallen? Foreningslivet (fælles klubhuse og redskabsrum)? Sammenhænge og byrum (trafikken skal føres uden om idrætsparken)? Infrastruktur og tilgængelighed (idrætsparken skal være som en park, man kan bevæge sig ind og ud af -ikke en indelukket sportsplads).    Multifunktionelt stadion   Valby Stadion, som er hjemmebane for Boldklubben Frem, skal være et moderne multistadion.  Håbet er desuden, at stadion bliver et så stort aktiv, at også det danske kvindelandshold og diverse ungdomslandshold vil benytte banen som en af deres foretrukne hjemmebaner.  Når Danmark spiller landskampe, skal modstanderholdet tilbydes tilfredsstillende træningsfaciliteter.  Her kan Valby Stadion også være et aktiv.  Valby Stadion er på nuværende tidspunkt ikke i en acceptabel tilstand i forhold til, hvad der kan forventes af et tidssvarende fodboldstadion, der skal facilitere fodboldkampe på et professionelt eller semiprofessionelt niveau.  Både spillere, ledere, frivillige og sponsorer døjer med tilstanden af det gamle stadion, der i dag -udover Frems hjemmekampe -kun bruges i meget begrænset omfang.  Ved en gennemgribende renovering af eller genopførelse af Valby Stadion vil der blive lagt vægt på multifunktionalitet af faciliteterne samt etablering af kunstgræs, som vil kunne øge belægningsgraden på banen med mange hundrede procent.    Ny placering af stadion   Der er allerede postet mange penge i nødvendig og grundlæggende renovering af Valby Stadion. Alligevel lider stadion under grundlæggende mangler.  Det skal derfor undersøges, om det er mere bæredygtigt og fremtidssikret at bygge et nyt Valby Stadion et andet sted i Valby Idrætspark og bruge det nuværende område til baner.  På grund af manglende plads omkring stadion er den nuværende placering ikke hensigtsmæssig.  Der er kun plads til én indgang til stadion og der opstår nemt problemer med flaskehalse ved mange besøgende.    International hal   Valby Hallen skal kunne tiltrække internationale håndboldkampe, badmintonkampe og andre kampe på topplan inden for hal-baserede sportsgrene.  Hallen kunne blive en attraktiv hjemmebane for Ajax København, der i dag spiller i den nedslidte Bavnehøjhallen.  Halgulvet i Valby Hallen indbyder imidlertid på ingen måde til tophåndbold. Gulvet og den ene tribune bør udskiftes.  Med nyt sportsgulv og plads til 2.500 siddende tilskuere kan Valby Hallen blive den københavnerarena, som kan udfylde ' hullet' mellem Royal Arena (12.500 tilskuerpladser) og Bavnehøjhallen (800 tilskuerpladser).  En modernisering af Valby Hallen vil også betyde, at hallen kan fastholde aktiviteter og sportsgrene, som er på vej til at forlade stedet på grund af nedslidning af halgulvet.  Hallens mange kvadratmeter er ikke udnyttet optimalt og vil med en renovering kunne rumme aktiviteter og sportsgrene, som der på nuværende tidspunkt ikke kan findes faciliteter til i Valby Idrætspark.    Ny tribune og nyt gulv   Det er planen, at Valby Hallen fortsat skal kunne huse koncerter og dermed danne ramme for en bredere vifte af kulturbegivenheder.  Hallen har netop afsluttet et projekt, som har forbedret akustikforholdene betydeligt. Desuden blev den ene tribune udskiftet med en mobil teleskoptribune i sommeren 2016.  Tilbage står altså at udskifte gulvet, som er det oprindelige sportsgulv fra 1984, samt den anden tribune, som på grund af skærpede krav til arbejdsmiljø er forbudt at bruge og derfor ikke har været i brug (kørt ud til fuld kapacitet) de senere år. Det vurderes, at gulv og tribune bør udskiftes samtidig.    Kvalitet koster   Det er næppe nogen hemmelighed, at en gennemrenoveret Valby Hallen, et gennemrenoveret eller helt nyopført Valby Stadion samt diverse anlægsarbejde koster millionvis af kroner.  Nogle af de mange millioner skal findes ved salg af byggegrunde og byggeret samt via sponsorer og virksomheder, som ser en forretningsmæssig idé i at investere i et område med et stort potentiale.  Uden en (stor) millioninvestering fra Københavns Kommunes side, bliver projektet dog ikke til noget. Det kræver stor politisk opbakning.  I første omgang er det følgegruppens håb, at Kultur-og Fritidsudvalget i København Kommune vedtager visionen og afsætter penge på Budget ' 19 til at lave en beregning af, hvad de enkelte dele af den fornyede vision vil koste at realisere.  Kultur-og Fritidsudvalget får præsenteret visionen på et møde 25. april.  NAVNEDEBAT: Valbybo. Valbyborger.  Valbygenser. Valbygæs.  Fra Valby. Valbyianer. Valbybonde.  Forslagene er mange, når spørgsmålet lyder: ' Hvad er man, når man er fra Valby?'.  Et spørgsmål, der blev stillet forleden i Facebookgruppen ' Valby 2500 for os der holder af Valby'.  En af dem, der med interesse har fulgt debatten, er Andreas Vindstrup Fjeldsted, som besluttede sig for at samle forslagene i en meningsmåling.  »Jeg har kaldt mig selv for valbybo, for det, synes jeg, passer godt. Men forleden var der jo så en, der spurgte på Facebook, hvad man egentlig kalder folk fra Valby, og det gav en masse gode bud, som dog blev lidt forvirrende at læse, jo flere svar der kom i tråden.  Derfor besluttede jeg mig for at lave meningsmåling på nogle af de mange forslag, der var kommet,« fortæller han til Valby Bladet.  Den rette betegnelse I skrivende stund har ' Valbygenser' lagt sig klart i spidsen med 61 stemmer, mens andenpladsen ' Valbyborger' har fået 25 stemmer.  Spørger man Andreas Vindstrup Fjeldsted selv, mener han som eksiljyde stadig, at det burde hedde Valbybo. Et forslag, der indtil nu har fået syv stemmer i meningsmålingen: »Det har overrasket mig lidt, at nogle kalder det valbyborgere.  Uden at ville fornærme nogen, så synes jeg ikke helt, det passer til Valby. I Jylland bruger man endelsen ' bo' om personer fra landet, og i forhold til København er Valby lidt en landsby. Sådan et sted, man vender hjem til, når man har været et smut inde i byen.  Derfor, synes jeg, valbybo passer ret godt, hvorimod endelsen ' borger' passer bedre til Københavns brokvarterer,« siger han.  Landsbyen i København Andreas Vindstrup Fjeldsted hilser dog debatten velkommen, da han har stillet sig selv det samme spørgsmål flere gange: »Jeg flyttede til Valby fra Silkeborg for tre år siden, så man kan godt kalde mig en eksiljyde.  I årenes løb har jeg dog tænkt over, hvad jeg egentlig er, når jeg bor i Valby. Inden jeg flyttede hertil fra Jylland, troede jeg, at jeg skulle flytte til København, og Valby er jo selvfølgelig også en del af Københavns Kommune, men jeg føler mig ikke som københavner, og hvad er jeg så?« spørger han.  Hvad synes du? I den lange facebooktråd under spørgsmålet, er der flere, der svarer, at de kommer fra Valby. Men spørger man eksiljyden, bliver denne betegnelse for distancerende: »Der er forskel på at sige, at man kommer fra Jylland, og at man er jyde. Hvis man står ved, at man er jyde, så tager man det ligesom mere på sig. Jeg synes, det er det samme med indbyggerbetegnelsen for Valby,« forklarer Andreas Vindstrup Fjeldsted.  Går man ind på hjemmesiden Sproget. dk, som er et samarbejde mellem Kulturministeriets institutioner for kultur og sprog, har de faktisk lavet en liste over udvalgte danske indbyggerbetegnelser.  Her står, at folk fra Valby kaldes enten ' valbybo', ' valbyborger' eller ' valbygenser'.  Dog skriver Sproget.  dk, at de tre bud fra Valby er indsendt af deres brugere.  Hvad synes du, en person fra Valby bør kaldes?.  PÅ LÆRREDET: Valby Kino er Københavns hyggeligste biograf.  Sådan ynder de mange frivillige, som driver biografen på Gammel Jernbanevej på et brændstof af filmkærlighed og overskud, nemlig at beskrive biografen.  Den er vi helt med på her på Valby Bladet, så derfor er det også en kolossal fornøjelse at kunne præsentere et helt nyt samarbejde mellem biografen og avisen.  Filmelskerne kan godt glæde sig til nogle helt særlige filmoplevelser, når vi fremover, med start torsdag 31. marts, vil præsentere ' Månedens Film'.    Læserne bestemmer   Hver måned vil kyndige og kræsne filmkendere, hovedsageligt fra Valby Kinos filmudvalg, vælge et tema og tre ekstragode film indenfor det tema, og så er det ellers op til læserne/ publikum, hvilken af filmene, som skal rulle over lærredet, når Valbys filmelskere mødes i vores lille månedlige repriseteater.  Temajuryen i filmudvalget lægger hårdt ud. Det første tema i ' Månedens Film' er helt aktuelt, da det hædrer den stadig-unge Hollywood-legende Leonardo DiCaprio, som netop har vundet sin første Oscar for sin altoverskyggende hovedrolle i ' The Revenant'.  DiCaprio har nemlig, trods sine kun 41 år, været nomineret til filmens mest prestigefyldte pris hele fire gange før, og i den første ' Månedens Film' har I mulighed for at (gen) se tre af Leonardos tidligere pragtroller.  I kan læse mere om de tre valgmuligheder og filmklassikere nedenfor, og så er det op til jer, kære læsere, hvilken af filmene I helst vil se på det store lærred.  Film skal ses i Valby Kino Vi, både avis og biograf, håber, at I vil tage godt imod vores nye månedlige aften, der skal hylde den gode film.  Vi låner en anden legendes, Ole ' Bogart' Michelsens, ord: »Film skal ses i biografen.« Allerhelst i byens hyggeligste, Valby Kino. Vi ses i de bløde sæder torsdag 31. marts.  FILMISK: Han er fuld af gode idéer. Han er fræk. Han er god til at lege, men han er ikke altid lige god til at forstå de voksnes regler. 6-årige Villads fra Valby har taget børn og forældre med storm, siden forfatter Anne Sofie Hammer skrev den første bog om ham i 2009. Siden er det vokset til en hel serie om den sjove Villads, og nu går den 6-årige spilopmager også til filmen, når Regner Grasten Film sender 'Villads Fra Valby' til det store lærred 25. december.  Lad dog børn være børn Ligesom bøgerne følger filmen Villads i skolen og derhjemme. Den begynder i Villads' sidste uge af sommerferien, før han skal begynde i skole. Her oplever man, hvordan han løber ind i problemer fordi han er god til at lege vilde lege, der kommer ofte i konflikt med de voksnes regler, som sjældent er ligeså legesyge.  Filmens instruktør Frederik Nørgaard kan genkende konflikterne fra sit eget liv, hvor han oplever, børn og voksne taler forskellige sprog: »Jeg har selv børn i 1. Klasse, og oplever at ungerne alt for tidligt behandles som voksne.  Fri leg og retten til at være barn er afløst af lange skoledage, resultatorieneret leg og direct markerting.  iPhones, hysteriske amerikaniseret film og sociale medier gør børn mere selvbevidste i en al for ung alder,« forklarer han i en pressemeddelse. En opsang til de voksne Med filmen om Villads fra Valby ønsker Frederik Nørgaard at lave en modreaktion til den bevægelse: »Det skal være en kærlighedserklæring til fri fantasi og leg. Selv om Villads også må lære konsekvensen, når legen bliver for voldsom, så er det de voksne i hans verden, der skal lære den egentlige lektie; nemlig at møde børnene på deres præmisser,« forklarer instruktøren, der også selv spiller rollerne som Villads far og læren Jesper.  I rollen som Villads ses Luca Reichardt Ben Coker, der tidligere har kunnet opleves som Grunk i den sidste af de populære Krummefilm.  VILLADS FRA VALBY. Premiere 25. december i biografer landet over. Tilladt for alle.  NYE LOKALER: I begyndelsen af marts flyttede Mediecentret, der udover Valby Bladet udgiver ni lokalaviser i København, til nye lokaler på Dirch Passers Allé lige ved Flintholm Station.  Fredag var det så tid til at byde læsere, kunder, kilder, kolleger og venner af huset velkommen i de nyindrettede lokaler, der til daglig er arbejdsplads for de godt 30 medarbejdere, der hver uge er med til at skrue aviserne sammen.  Mange var mødt frem for at ønske tillykke med lokalerne og kigge indenfor i lokalavisernes maskinrum, hvor der blev disket op med lidt godt til ganen og maven.  Både erhvervsliv, kulturen, sporten og det politiske liv var rigt repræsenteret denne fredag eftermiddag, hvor også mange tidligere ansatte var mødt op for at sige tillykke.  Mediecentret flyttede til Dirch Passsers Allé fra Frederiksberg Centret.  Jakob Cykelslæder, Valby  IKKE TIL SALG: Igennem snart et år har et blåt kommunalt »Til Salg« skilt prydet grunden på hjørnet af Valby Langgade og Smedestræde. En grund ejet af kommunen, som hidtil har huset en autohandel, men som man nu ønsker at sælge for den nette sum af cirka 16 millioner.  Men det synes Valby Lokaludvalg er en rigtig dårlig idé.  Derfor besluttede udvalget på sit møde tirsdag aften at sende et brev til Københavns overborgmester Frank Jensen med en opfordring om at sætte et eventuelt salg i bero.  »Som tidligere nævnt her i Valby Bladet er der allerede købere på banen, som overvejer at bygge både boliger og butik, men det forelsåede projekt finder vi Lokaludvalget uforeneligt med lokale ønsker om at fastholde og forbedre kvaliteterne i området samt uforeneligt med lokalplanens formål der netop eksplicit er at " sikre opretholdelse af karakteristiske gadebilleder i området omkring Smedestræde gennem optagelse af bevaringsbestemmelser for enkeltbygninger og fastlæggelse af retningslinjer for nybyggeri med vidtgående hensyn til det eksisterende miljø,« siger planudvalgets formand Michael Fjeldsøe.  Almennyttige formål Valby Lokaludvalg opfordrer derfor i sin henvendelse kommunen til at undlade at meddele de ansøgte dispensationer samt afvise hele det foreslåede projekt -og indstille salget af det attraktive grundstykke på hjørnet af Smedestræde og Valby Langgade.  Opfordringen til kommunen om at undlade kommunalt frasalg bygger også på et ønske om, at den centralt beliggende grund i stedet bør udnyttes til kommunale almennyttige formål eksempelvis i form af et nyt bibliotek med tilhørende teatersal eller andre kommunale formål der kan være med til at understøtte bylivet i det centrale Valby.  »Det er jo ikke sådan at kommunen ligefrem står og mangler midler i disse tider, men til gengæld mangler både biblioteket og Teater V plads for at udfolde sig som lokale kulturelle fyrtårne,« siger næstformanden i Lokaludvalget Michael Fjeldsøe og tilføjer, »at da en så stor del af grundstykket tilhører Københavns Kommune, finder vi samtidig, at der er en ganske særlig forpligtelse til at inddrage borgerne i planlægning af ny anvendelse, så man bevarer og forbedrer miljøet i området, og så alle borgere får glæde af grundstykket.« I Lokaludvalget kan man ikke få øje på nogen væsentlig samfundsinteresse i, at Kommunen afhænder grundstykket eller befordrer en bebyggelse med boliger og butikker på dette sted. »Tværtimod er det efter vores opfattelse ikke ønskeligt at generere yderligere trafik i området, som i forvejen er svært belastet, ligesom der ikke er behov for yderligere detailhandel i denne del af Valby Langgade, hvor der pt. ligger to store og et mindre supermarked, og hvor der allerede er udbredt butiksdød,« siger Michael Fjeldsøe -og minder i stedet kommunen om, at der er adskillige byudviklingsområder andre steder i Valby, som venter på at blive bebygget med boliger, og hvor der er behov for nye butikker.  Projekt på tegnebrættet Og mens Valby venter på svar fra kommunen om grundsalgets skæbne og Valby Biblioteks store pladsproblemer og ønsker at flytte til nye, tidssvarende lokaler kører videre på vågeblus, vil Lokaludvalget bruge ventetiden på at få udarbejdet et skitseprojekt for hvordan et eventuelt nyt bibliotek og teater kan opføres på den centralt beliggende grund.  Andre planer som har været fremme fra Kultur Valby om eventuelt at bygge et nyt bibliotek i sammenhæng med Prøvehallen, er ikke lige Planudvalgets kop te, blandt andet fordi et bibliotek ikke bør gemmes langt, men have en fremtrædende placering i bybilledet.  »Og såløser det i øvrigt heller ikke de problemer Prøvehallen i forvejen har som teater, skole-og kulturhjemsted, mener næstformanden i Lokaludvalget: Der heller ikke på stående fod har planer om Rytterskolens fremtidige anvendelse, hvis bibliotekskabalen på Valby Langgade skulle gå hen og gå op.  Efter et halvt år som larmende byggeplads er Valby Kulturhus genopstået med nyt facadedesign, nyt brugervenligt foyerområde, nyt kontorfællesskab med Valby Lokaludvalg og Grøn Valby, samt helt ny ombygget etage til børnekulturelle aktiviteter.   Og alle herlighederne viser de stolte beboere frem for Valbyborgerne ved en reception fredag den 27. juni kl. 13 -15 med taler ved kultur- og fritidsborgmester Pia Allerselv og formanden for Valby Lokaludvalg Ejner Jensen, rundvisning i de nyombyggede lokaliteter samt lidt vådt og tørt til ganen.  »Lige nu har vi svært ved at får armene ned, for vi er i bestyrelsen nærmest euforisk begejstrede for million-støtten fra Realdania, der bringer os tættere til målet. Vi skal rejse 6 mio. for at bygge biografen, så vi er ikke færdige. Men med millionen er vi oppe de første fire -og har stadig et par puljer vi krydser fingre for, og så skal vi have endnu mere støtte fra det lokale erhvervsliv og fra private. Men alting ser meget positivt ud.« Jo, Katrine Clausager Rich, formand for Valby Kino er i den 7. biografhimmel, for nu ser det for alvor ud til, at ildsjælene bag projektet også når i mål med drømmen om igen at få en biograf til biografbydelen.  I snart to år den lille tapre flok film-freaks troet på, at det kunne lykkes både at finde lokaler og skaffe midler til en biograf i Valby. Og alt tyder på at troen har flyttet bjerge -for nu siger byggekontoen fire millioner -og biograflokaler på hånden i en funktionstømt erhvervsbygning på Gl. Jernbanevej 40.  Projektet har fra dag ét fået stor lokal opbakning: Blandt andet har Områdefornyelsen i Gl. Valby bevilget 1 mio. kr., TDC, som ejer lokalerne til biografen, vil investere 1,8 mio.  i forbedringer af bygningen.  Valby Lokaludvalg har bevilget 200.000 til driften, og senest har Lundbeck besluttet at sponsorere med 25.000 kr.  »Derudover sælger foreningen biografsæder til 2000 kr.  stykket, og det er der mange private der synes er en sjov måde at støtte biografen på,« fortæller formanden Katrine Clausager Rich -og gentager igen og igen, at den lokale forankring er vigtig for foreningen, som er oppe på 150 medlemmer.  »Derfor har projektgruppen allerede arrangeret to borgermøder, hvor flere lokale har »købt« sæder i biografen og forudbestilt billetter. Den daglige drift skal varetages af frivillige, og der er mange idéer på bordet til fremtidige indsatser; fx skoleundervisning, særlige bedsteforældrearrangementer mv.« »Målet med projektet er at skabe en lokalt forankret biograf i Valby, en biograf der bygger videre på Valbys historie som filmby. Biografen skal have en bredere kulturel vinkel end traditionelle biografer og skal virke som et samlingspunkt for lokalsamfundet. Visningerne skal både være brede film, ældre kvalitetsfilm samt film fra den danske filmskat.  Der skal arrangeres kulturelle events til udvalgte visninger og foyeren skal indrettes til café, hvor man kan komme ind fra gaden og få en kop kaffe og evt. fordybe sig i litteratur om film, udlånt af biblioteket,« siger Ole Østergaard, bestyrelsesmedlem, fundraiser og oprindelig fødselshjælper til en lokal biograf i Valby.  MILJØ: Tonen på facebooksiden ' Valby 2500..' var ikke til at tage fejl af tirsdag aften: Et nyt lysende reklameskilt på gavlen af Valby Langgade 53 pyntede ikke i gadebilledet.  Utilfredsheden fortsatte onsdag morgen og fra redaktionen sendte vi en forespørgsel til Teknik-og Miljøforvaltningen, om man kendte til reklameskiltet, og hvis man gjorde, hvilke betingelser, der så var for godkendelsen. Onsdag eftermiddag var skiltet slukket, hvilket fortsat var tilfældet torsdag morgen. Her var der også svar fra kommunen: ' Kommunen har ikke givet tilladelse til opsætning af skærmen. Derfor vil Teknikog Miljøforvaltningen nu sende et varsel om påbud om nedtagning af skærmen til såvel ejeren af bygningen som lejeren af forretningen.'.    Med høringsfrist   Om kommunens varsel om påbud og det slukkede skilt hænger sammen vides ikke. Men til gengæld kan det godt tage sin tid før der er en afklaring af skiltets fremtid. Valby Lokaludvalg henvendte sig også til kommunen og fik samme svar som avisen, og skriver desuden på sin facebookside at: ' De får en høringsfrist, og mulighed for at klage, så det kan godt tage noget tid før skærmen reelt er væk.  Kommunen kan ikke selv foranledige skærmen fjernet.'.    Skiltetrend   Det lysende reklameskilt er det andet, der på kort tid er dukket op i gadebilledet i Valby.  I september sidste år lyste et reklameskilt på taget af en etageejendom ved Lyshøjgårdsvej ved stationen op for første gang og fik sindene i kog hos blandt andre naboer og genboer.  Her fulgte kommunen op for at finde en mindelig løsning, hvor der blev taget hensyn til både beboere og virksomheden.  UKommunen har ikke givet tilladelse til opsætning af skærmen.  , Teknik-og Miljøforvaltningen.  Jonas Pagh, 32 år, skolelærer, Valby: - Det er bestemt skræmmende at tænke på, at han bor her i Valby. Jeg har måske gået op og ned ad ham hver dag, og tænk, hvis jeg har mødt ham? Jeg er skolelærer på Amager, så jeg er glad for, at han ikke længere er på fri fod.   Togene kommer kørende med kurs mod hinanden. Pludselig lyder braget af knirkende metal, der tørner sammen og bliver vredet som en karklud. Og så kommer stilheden. To toge er stødt sammen ved Vigerslev og året er 1919. Sceneriet kan man se på de mange gamle fotos, som Valby Lokalhistoriske Selskab og Arkiv gemmer i arkiverne. Kigger man på de gamle fotos, udspiller historien sig næsten af sig selv på nethinden.  Hans-Otto Lindgreen er manden, der holder styr på sagerne i de hyggelige omgivelser på Mosedalvej 1 et stenkast fra Nordisk Film. Han er formand for Valby Lokalhistoriske Selskab og Arkiv og ved en hulens masse om Valbys historie.   - Foreningen startede i 1982 og havde dengang ikke noget lokale. Vi havde en plads bag køkkenet i Valby Medborgerhus og arkivet var hos den tidligere formand. I 1996 fik vi de nuværende lokaler, som egentlig er et gammelt værthus Mosen. Bydelsrådet satte lokalerne i stand og i starten fik vi også betalt vores husleje, fortæller han.  Hans-Otto har en fortid som antikvarboghandler i Fiolstrædet og sidder inde med en masse historisk viden, ikke mindst om Valby.   - Jeg har altid været historisk interesseret og bor i Valby, hvor jeg fik lyst til at finde ud af historien om den røde byggeforening, som jeg selv bor i på J.P.E Hartmanns Allé. Jeg begyndte at interessere mig for husene, og så begyndte jeg at indsamle oplysninger, smiler han omgivet af fortidens Valby i form af bøger, postkort, skægge genstande og plakater.  Det vrimler med Valby-dokumentation i alle afskygninger, og Hans-Otto har tjek på hver eneste foto, avisartikel og alle bøgerne. De mange arkivskabe rummer uvurderlige minder fra Valby og den nærmeste omegn, da Vigerselv og Hvidovre også engang hørte under Valbys beskyttende vinger.  - Vi vil gerne have mere plads, da det fylder godt op, når man får et foreningsarkiv ind ad døren. Men vi er meget glade for overhovedet at have et sted som Lokalhistorisk Selskab, smiler Hans-Otto og sætter ild til cigaren.  Sidder man inde med et enkelt gammelt foto fra Valby. Eller en gammel, krøllet avisartikel eller en ældre genstand, der omhandler Valby, så er man hjertelig velkommen til at slå vejen forbi eller ringe til Hans-Otto, der aldrig siger nej til at få arkivet udvidet. Hellere lidt mindre albuerum end, at fortiden ender i skraldespanden.   - Vi får ofte besøg af folk, der har købt et hus og gerne vil se et gammelt foto fra dengang huset blev bygget. Eller fra personer der er barnefødt i Valby og nu bor i USA. Det er især gamle fotos, som mange er meget interesseret i. Vi har desværre ikke så mange fotos fra det nyere Valby fra 30' erne, men til gengæld mange fotos fra Valby Langgade og Tingstedet, fortæller han.    Skriver bøger   Hans-Otto har selv skrevet flere bøger, der handler om det gamle Valby. Og andre forfatteres bøger er blevet genoptrykt og sælges i Valby Lokalhistoriske Selskab og Arkiv på Mosedalvej i åbningstiden, som er om lørdagen kl. 11 -14 eller efter aftale.  - Vi har en pæn indtjening på bøger og postkort. Og jeg er selv i gang med at få lavet et genoptryk af en bog om den store bondegård Skovbogaard, der lå ved Jesus Kirken. Og da Valby Lokalråd stoppede fik vi 35.000 kroner, som nu står i en fond. Og den tidligere formands søn har også doneret et beløb til genoptrykningen af bogen "Et glimt af Valby", fortæller han.   Så der er ikke decideret lavvande i den lokalhistoriske kasse, hvor der netop er trillet 46.00 kroner ind på kontoen fra Københavns Kommune. Penge, som er øremærket til huslejen.  - Vi søger hvert år penge til huslejen og har ellers selv været gode til at skaffe os ting, så som f.eks. arkivskabene, som vi har fået af et firma. Men vi kunne godt bruge en ny computer og en farveprinter, men det fylder jo så meget og vi har jo den almindelige printer. Men jeg synes ikke, at der er nogen grund til at søge flere penge, når vi ikke sådan lige står og mangler. Da vi for et par år siden fik smadret alle vores vinduer, så fik vi dog et ekstra tilskud fra kommunen, smiler Hans-Otto og kigger rundt på de få kvadratmeter, som er ganske godt udnyttet.   Når der lukkes ned for sommeren, og malerier, fotos og andet fjernes fra væggene og der trænger til at blive malet, ja så er det noget foreningens frivillige selv står for. Der er så lukket sommeren over indtil Valby Kulturdage i september måned.   Hans-Otto har også gennem sit gamle job skaffet mange spændende bøger om Valby og gamle Rex-album til foreningen, som så bliver solgt i lokalerne.     Gave fra fortiden   Der er noget ganske særligt, som gør lokalerne hos Valby Lokalhistoriske Selskab og Arkiv helt unik. Og det er det imponerende vægmaleri som gemmer sig sikkert bag glas.Maleriet forestiller Tingstedet og den gamle krohave, og man mærker suset fra det hyggelige, gamle Valby som er ved at forsvinde midt i alt nybyggeriet.   - Maleriet er malet på tapet engang i 30érne. Det er malet af en dekorationsmaler fra Nordisk Film. Han har skrevet sit navn og telefonnummer nede i det ene hjørne. Maleriet dukkede frem, da man pillede pladerne ned fra væggen, da lokalerne blev sat i stand, fortæller Hans-Otto.  Det kan varmt anbefales at slå vejen forbi Valby Lokalhistoriske Selskab og Arkiv en lørdag formiddag. Hans-Otto har mange gode historier at fortælle, men man er også velkommen til bare at kigge på den aktuelle udstilling, som handler om industrialiseringen i Valby.   - Jeg fortsætter som formand, så længe det er interessant. Foreningsarbejde tager meget tid, men det giver også meget retur, siger Hans-Otto med et smil og roder videre i arkivet efter gamle fotos fra Vigerslev-ulykken, både skudt af private og professionelle fotografer.  Valby Lokalhistoriske Selskab og Arkiv har en hjemmeside, hvor man kan finde bunker af billeder og informationer om det gamle Valby. Kig selv med på http://www.valby-historie.kk.dk  HÆDER: Valby Bladet tog metal med hjem, da landets bedste ugeavishistorier blev kåret ved Ugeavisernes Årsmøde i Kolding i begyndelsen af oktober.  Valby Bladet vandt sølv i kategorien Årets Feature for serien ' Det andet Valby', der blev bragt i Valby Bladet i begyndelsen af året.  Journalist René Mølskov og fotograf Rikke Milling tog turen til Valbys navnebror i Nordsjælland og skildrede livet, som det bliver levet i den nordsjællandske landsby og stillede spørgsmålene: Hvem er de - og hvor skal de hen? Det blev til en levende fortalt artikelserie om hverdagsliv langt fra hovedstadens travlhed og kommunale beslutninger.  Så godt og levende fortalt i sprog og billeder, at juryen ved Ugeavisernes Årspris altså måtte have metallet frem.  Det er i øvrigt ikke første gang, at Valby Bladet tager priser ved Ugeavisernes Årspris.  Senest var det i 2014 for en artikelserie om Folehaven.  Titlen som ' Årets Ugeavis' gik til lokalavisen Villabyerne, der udkommer i Gentofte Kommune.  KUNST-SLAM: Englændern Steve Larkin er blevet kaldt en guru, filosofisk, revolutionær og genial. Og han er hovednavnet, når der på fredag er lagt ord i munden til en ordentlig oplevelse med poetry slam i Valby Kulturhus.  Steve Larkin er en internationalt anerkendt performer inden for poetry slam og spoken word.  Det er den lokale poetry slam-digter Peter Dyreborg, der i samarbejde med Kultur Valby har gjort det muligt at invitere Steve Larkin til Valby.    Verdensklasse   Det er på fredag 26.september, du kan få en hel unik og særlig oplevelse i Valby Kulturhus, når Steve Larkin underholder med sit show. Men han er ikke alene. For aftenen i kulturhuset byder også på den fynske udgave af bonderøven fra TV, nemlig den satiriske digter og dobbelte fynske mester Lasse Nyholm Jensen. Udover at være en fremragende ord-jonglør er han nemlig også landmand.  Læg dertil to dramatiske kvinder, der indtager scenen og aftenens program er ved at være fuldendt. Katrine Volsing og So-fie Diemer, der begge tilhører en ny, ung generation af stærke, kvindelige stemmer på den danske poetry slam-scene er nemlig også klar til at underholde.    Flæskesex   Selv om du måke ikke kender spoken word og poetry slam, er der ingen grund til at fortvivle.  Det er ret simpelt. Det er mundtlig litteratur i bred forstand, og det vil sige, at det både kan være mundtlig fremførsel af digte og fortælling af historier.  Englænderen Steve Larkin formår på alle måder at komme ud over en scenekant, og han fylder rummet med sin stemme og tilstedeværelse på en så forrygende facon, at du må holde fast i stolen for ikke at blive blæst bagover af begejstring, lover arrangørerne.  Steve Larkin beskæftiger sig typisk med aktuelle temaer, som i hans show ' Fat Sex', hvor han tog kvindeidealer under kærlig behandling.  Og hvor han viste, at en rigtig mand aldrig bange er for at tage kjole på.  »Alle dameblade er fuldstændig besatte af fedt og sex«, tordnede det ud af munden på ham, og som et mantra gentog han ' fedt og sex' så hurtigt, at ordene næsten blev til ét.  Rytmisk og voluminøst tog han turen rundt i et univers af dameblade, kropsfedt og tidens krav om sex.  Gennem 20 år har Steve bjergtaget sit publikum, og det vil han ganske givet også have succes med at gøre igen, når han for første gang besøger Valby på fredag.    Kan du sige undskyld?   Fynboen Lasse Nyholm Jensens lune og underfundige satire er der mange, der rejser langt efter. Denne gang er det dog ham, der rejser til Valby.  I digtet ' Danskhedstesten' stiller han spørgsmålet: Hvad er det sværeste at sige på dansk? Er det, ' Rødgrød med fløde', ' Bispens gipsgebis' eller er det mon i bare ' Undskyld'? Han er fynbo, komiker og landmand og han har et hængebugsvin, der hedder Afro.  Du kan også opleve 18-årige Sofie Diemer, der tidligere har optrådt på Valbys U20-scene.  POETRY SLAM. Fire navne -fra de største til de yngste.  Valby Kulturhus, Valgårdsvej 4-8, fredag 26. september kl. 20.00. Entré: 40 kroner.  LOKALHISTORIE: I slutningen af 1890erne var presset på gode og billige boliger i København blevet så stort, at mange fra arbejderbefolkningen begyndte at se sig om efter muligheder for bedre boliger, med lys og luft. For nogle faldt øjnene på Valby, hvor de gamle gårde var begyndt at udstykke deres landbrugsjord grundet de stigende priser for jord omkring København. Det gav stødet til, at byggeforeningstanken fandt vej herud, godt hjulpet af regeringens tilbud i 1897-98 om billige lån til små huse for arbejderklassen.  Noget andet der lokkede dengang var, at Valbyområdet blev berømmet for sin sunde beliggenhed, skærmet fra byen af Søndermarken, Carlsberg og Vestre Kirkegård, og mod syd den åbne fælled ud til Kalveboderne. Også det nye jernbaneanlæg, der førte toget tilbage på den gamle linje til Roskilde med station i Valby fremmede tanken om udflytning, ligesom de nyetablerede industrivirksomheder gav mulighed for job tæt ved hjemmet.  Den røde Byggeforening De første, der slog til, var en gruppe af arbejdere og funktionærer, 100 i alt, der efter et møde den 16. februar 1898 på Valby Kro besluttede at stifte Valby og Omegns Byggeforening Den røde Byggeforening.  Kort tid efter gik man i forhandling med enken på Hoffmanns Minde om køb af en grund. Enden blev, at man erhvervede femten tønder land mellem den gamle kirkesti og jernbanen. Foreningen opnåede ikke del i lånene, men gennem solidarisk hæftelse og dygtig økonomisk rådgivning fik man rejst et hundrede tofamilieshuse samt et købmandshus med nærbutikker og festsal.  Det hele stod færdig i 1903.  Ideen med tofamilieshuse var, at udlejning af den ene lejlighed skulle lette økonomien for ejeren.    Den hvide By   Næsten samtidig, nemlig den 16. april 1898, opstod Valby Arbejderes Byggeforening Den hvide By, som købte jord fra en anden Valbygård, Bechs gård, som lå ved den nuværende Herman Bangs Plads. De købte ca. seks og et halvt tønder land. Også denne forening startede som en hundredmandsforening, men endte med at have 81 medlemmer.  I modsætning til V. O. B. opførte man her dobbelthuse med fire lejligheder, to til ejerne og to til udlejning. Byggeriet stod færdig i 1903. V. A. B. fik statslån til halvdelen af husene, resten blev ordnet gennem banklån, og ligesom i V. O. B. hæftede man solidarisk for foreningens gæld. Skøde på husene blev først udstedt til ejerne i det øjeblik, foreningens gæld var ude af verden.    Kløverbladet   Foreningen Kløverbladet i Trekronergade og Kløverbladsgade blev stiftet i marts 1898, men købte først i 1901 den vestlige side af Trekronergade, hvor man i årene 1902-05 opførte 64 ejendomme - sammenbyggede to og to som i V. A. B., med fire lejligheder. Økonomien i denne forening byggede udelukkende på den solidariske hæftelse.    Venners Hjem   I 1901 var Valby blevet indlemmet i København, og allerede den 16. oktober 1901 fik bydelen elektrisk sporvognsforbindelse med København. Det var Linie 2, der sørgede for linjen Valby-Sundby. Dette var også medvirkende til at øge interessen for Valby. Nogle år forinden, i maj 1898, var der blevet stiftet en forening, ' Venners Hjem', som i 1899 købte den østre side af Trekronergade, hvor man opførte 52, to og to sammenbyggede enfamilieshuse.  Foreningen opnåede delvis statslån, resten hæftede medlemmerne solidarisk for.    Selveje   Byggeforeningen ' Selveje' blev stiftet 30. september 1903 og købte i 1905 et stykke af gårdejer Bechs jord ved siden af den nuværende Langgade Station og overfor linje 2' s endestation.  Foreningen bestod af halvtreds medlemmer, der på den erhvervede jord opførte 25 små dobbelte enfamiliehuse.  Der blev opnået statslån til 1.  prioritet, resten hæftede medlemmerne for. Også her gjaldt det, at skøde på husene først blev givet, da foreningens gæld var afviklet.    Lyset   Der gik nu nogle år, inden den næste forening blev stiftet.  Først i 1910 var der en kreds af sporvognsfunktionærer, der startede byggeforeningen ' Lyset' på en grund købt af Københavns kommune ved Carl Langesvej, men her havde kommunen tilbagekøbsret af jorden i 1980 mod en erstatning. På den cirka 45.500 kvadratmeter store grund opførtes 106 tofamiliehuse i to etager. Der blev ikke opnået statslån, så medlemmerne hæftede solidarisk for alle forpligtelser, inden gælden var ud af verden og skøder kunne udskrives. Kommunens tilbagekøbsret blev efter forhandlinger forlænget til 2060.  I de fleste tilfælde blev foreningernes grunde fordelt ved lodtrækning blandt medlemmerne og husene blev opført i serier a fire til seks styk, efterhånden som der var midler til det. Alle medlemmer indbetalte et mindre ugentligt eller månedligt beløb lige fra starten, og dette blev forhøjet ved indflytningen.    Hjemmet   En lidt anderledes byggeforening er ' Hjemmet' stiftet i 1910 med først 129 medlemmer, senere udvidet til 149. Der købtes i årene 1911-13 cirka 14 tønder land, delvis fra Bechs gård og fra Hoffmanns Minde, nu området omkring Monrads Allé-Amalie Skrams Allé og den nordre side af Overbyes Allé.  Her opførtes over de næste fem-seks år cirka hundrede huse af meget forskelligt udseende, da hvert medlem selv valgte, hvorledes han ville have bygget.  Økonomien under Første Verdenskrig var meget anstrengt, og da foreningens formål var hurtigst muligt at kunne give medlemmerne skøde, frasolgtes der grunde på Monrads Allé ( lige numre) og Dr.  Dagmars Allé til byggeriets entreprenører for at skaffe penge.  På de fleste af disse frasolgte grunde opførtes treetagers huse i modsætning til de øvrige, hvor der er villaservitut.  I foreningen blev de første skøder udstedt i 1914, og allerede i 1919 fik de sidste medlemmer deres ejendomme overdraget og foreningen blev opløst for at genopstå som Grundejerforeningen ' Hygum'.  Herefter var det grundejerforeningerne, der spredte sig i Valby.  Byggeforeningstanken var indhentet af udviklingen.  PÅ LEGEPLADSEN: Dommen er benhård, når Valby Skoles mindste elever skal bedømme det nye legetårn i skolegården på Valby Skole, som eftersigende skulle være det højeste legetårn i København: »Det er ret højt, men det altså ret kedeligt, for det gå ikke særlig hurtigt, når man skal ned med rutsjebanen,« lyder meldingen fra en af de små elever, Valby Bladet møder i det første frikvarter torsdag formiddag.  Og det ser ud til at være den fælles oplevelse, eleverne har af den nye rutsjebane. Flere har dog opdaget, at man kan få lidt mere fart på, hvis man ligger sig på maven, når man rutsjer ned. At dømme ud fra de store smil, der kommer til syne i bunden af røret, ser det da også ud til at være ganske sjovt at suse ned fra Københavns højeste legetårn.    Flere fede fornøjelser   Det stålgrå tårn er dog ikke den eneste fornyelse, eleverne på Valby Skole kan fornøje sig med i skolegården. Skolen har nemlig fået puljepenge, som har givet råd til en renovering af skolegården fortæller skoleleder på Valby Skole, Bente Maigaard: »Udover Københavns højeste legetårn har vi også fået lavet en del ude foran, hvor vi har fået nye boldhuse, og vi har fået lavet nyt gyngeareal i den anden ende af skolegården med kunstgræs nedenunder,« siger hun og fortsætter: »Det hele er faktisk rimelig nyt, fordi vi fik to puljer lige oven i hinanden. Det var også ret tiltrængt, fordi vi udover selve skolen jo også har en fritidsinstitution, hvor man for nylig har lavet en helt ny omorganisering i Københavns Kommune.  Det gav så nogle penge til renovering af legepladsen.« Fra boldburet i de små elevers ende af skolegården høres lyden af en bold, der rammer metal med et hårdt smæld. Et skuffet udbrud fylder luften, bolden har taget stolpen, og der er ikke tid til et nyt forsøg.  Frikvarteret er nemlig slut, og det er tid til at vende tilbage til klasselokalerne i den gamle porcelænsfabrik.  FORTÆL FORTÆL: Allerede klokken 11.00 lørdag formiddag stillede Ditte Evald og Nikoline Lohmann fra Digital Storylab i Sydhavnen deres bod op i Spinderiet. Bevæbnet til tænderne med videokamera, diktafon, kort og kager, gik de i gang.  »Det bliver en fortælling om Valby, fortalt af valbyborgere.  Både som en lille film, lydoptagelser og postkort, hvor folk skriver til bydelen, startende med ' Kære Valby'. Derefter er der frit spil, men meget af det er fortællinger om, hvad de godt kan lide ved bydelen, eller hvor deres favorit-steder er,« fortæller Nikoline Lohmann fra Digital Storylab.    Det gamle gasværk   Midt mellem hjerter placeret på et kort over Valbyborgernes favoritsteder i byen, videkamera og søde kager står John Nissen. Han har en fortælling med. Flere faktisk.  Han er født og opvokset på Høffdingsvej i Valby og bor stadig i byen, men nu på Vilhelm Thomsens Allé.  »Jeg husker det tydeligt. Jeg var i starten af tyverne, der i 1964. Jeg vågnede om morgenen, da der lød et ordentligt brag, og vi skulle selvfølgelig skynde os ud og se, hvad der skete,« fortæller han.  Eksposionen om morgenen den 26. september 1964 skete i pumpehuset ved et af Danmarks dengang største gasværker, Valby Gasværk. Mange troede, at der var faldet en atombombe, og ulykken kostede fem mennesker livet.  »Det var uhyggeligt, og det var kaos. Der var gået rigtig mange ruder, og det var en voldsom oplevelse,« siger John Nissen.  Tre af de dræbte var gasværksarbejdere, en 71-årig bogbinder døde af chok og en lærer fra Lykkebo Skole cyklede af Vigerslev Allé og blev ramt af bygningsdele, der faldt ned. Der blev knust flere end 100.000 ruder og omkring 200 personer blev behandlet på hospitalerne.    Kom for at høre historier   Historierne om Valby var imidlertid mange. En anden kunne berette om, hvordan der engang var bomuldsspinderi i Spinderiet, og at det førhen, var et sted, man helst holdt sig lidt på afstand af, fordi det var usselt og trist. En afghansk familie fortalte historien om, at de flyttede til Valby på grund af de gode skoler og en anden igen om filmoptagelser på Nordisk Film på Mosedalvej.  Andre kom dog forbi for at blive klogere på Valbys smukkeste steder.  »Vi er lige flyttet hertil og havde egentlig kigget på hus og lejlighed på Frederiksberg i nogle år. Så sagde mægleren en dag til os, at vi skulle prøve at lukke øjnene og lade fordommene ligge, så ville han krydse Roskildevej. Nu har vi fundet det skønneste hjem i Den Hvide By,« fortæller Maria Anthoni.  Med knægten sovende i cyklen tog hun forbi Spinderiet for at blive klogere på sin nye bydel.  »Jeg kender jo ikke ret meget til Valby, ud over det sted, vi lige er flyttet ind. Og vi vil rigtig gerne have input og hjælp til at finde alle de gode steder i Valby. Derfor kom vi forbi her for at se, hvad vi kunne gå på jagt efter af grønne områder og legepladser,« fortæller hun.    På vej med film   Fortællingerne om Valby var et af de projekter, der fik penge af Spinderiets Sponsorpulje i december. I alt blev Valby Fortællingerne støttet med 10.000 kroner, og hvordan det endelig projekt skal vises frem er endnu uvist. Det kan blive i samarbejde med biografen, med lokale virksomheder, lokalhistorisk arkiv eller noget helt tredje.  Se mere på: www.digitalstorylab.com.  Jeg husker det tydeligt. Jeg var i starten af tyverne, der i 1964. Jeg vågnede om morgenen, da der lød et ordentligt brag, og vi skulle selvfølgelig skynde os ud og se, hvad der skete.  JOHN NISSEN, valbyborger.  Den røde løber rulles ud foran Prøvehallen på Porcelænstorvet, når foreningen Valby Kino stiftes den 8. april.  Og kedeligt bliver det ikke, Tvært imod vil det ske på festligste vis med buffet, musik og udstilling Dørene åbnes kl. 18, så man i fællesskab kan lade op til den stiftende generalforsamling, der starter kl. 19.  Der vil være en let buffet med specialiteter fra Cafè GG, hvortil der serveres et glas vin. Den kendte valbysanger Tine Brix Davidsen diverterer med jazz, blues og bossa nova, akkompagneret af Tim Stangerup på guitar.  Endelig er der sammensat en mindre udstilling om Valbys gamle biografer og Nordisk Films første tid.    Katrine er klar   Kl. 18.45 bydes der officielt velkommen af initiativtageren Katrine Clausager Rich, og der siges et par ord om Valby som filmby, før der tages fat på den formelle, men alt andet end kedelige del af festen, selve stiftelsen af foreningen Valby Kino. Den kendte Valby-kulturprofil og tidligere borgerrepræsentant Jens Nielsen forventes at blive valgt som dirigent og elegant lede slagets gang med vedtagelse af vedtægter og valg til bestyrelsen.  Katrine Rich stiller op som formand, og vil bl. a. fremlægge en plan for foreningens virksomhed med spændende filmforevisninger i den nærmeste fremtid, og også en langsigtet strategi for at skaffe Valby sin egen permanente biograf.    Løvejagt og visioner   serverer Café GG kaffe og kage, og derefter samles man igen i salen til foreningens første filmforevisning.  Via Valby Lokalhistoriske Selskab og Arkiv er det lykkedes at skaffe det legendariske og skandaleombuste drama »Løvejagten« fra filmens absolutte barndom. Filmen varer kun syv minutter - men hvilke minutter - og selvfølgelig introduceres den med de gode og nærmest absurde historier, der knytter sig til den.  Herefter inviteres alle interesserede til at deltage i inspireret snak om fremtidsmulighederne for Valby Kino, og særligt interesserede kan tilmelde sig arbejdsgrupper og dermed få endnu større indflydelse på Valbys biograffremtid.  Og ville aftenen være fuldendt, hvis man ikke med det samme kunne bringe sit medlemskab i orden? Nej, vel -og der venter da også »biografpionerne« et forslag om et årskontingent på 200 kr.  for enkeltpersoner og rabat for par, så det kan anbefales at medbringe et sådant beløb i kontanter. Der åbnes for indbetaling umiddelbart efter »Løvejagten«.    Asta Nielsen kommer   Interesserede, der ikke kan deltage i stiftelsesfesten den 8. april, får mulighed for at melde sig ind den 4. maj, hvor den nye forening indbyder alle til temaaften om Asta Nielsen. Mere herom senere.  Foreløbig kan interesserede finde supplerende information om foreningen på www.valbykino.dk, og det kan også være en god ide at kigge på udsendelsen om biografinitiativet på Valby Lokal TV - se www.valby.tv.  FODBOLD: Hvis sommerens EM-slutrunde var målfattig, taktisk låst, langstrakt og fattig på mod og omstillinger, så er Valby Bladet Cup 2016 det stik modsatte.  Håndbremsen har været sluppet, og målene er væltet ind. De 12 indledende kampe har budt på hele 69 scoringer, hvilket svarer til 5,75 mål i snit.  Tag bare FC Græsrøddernes to kampe: 5-3 over FC Sydhavnen og vanvittige 7-4 over FC Udfordringen. Turneringens wildcard fra Græsrødderne har været presset som aldrig før i klubbens korte levetid.  Sydhavnen havde 2-2 indtil 20 minutter før tid, og Udfordringen førte med 2-1 ved pausen og 4-2 kort inde i 2. halvleg.  I begge tilfælde gik Flemming Christensens tropper dog et par gear op i offensiven og fik halet forholdsvis sikre sejre hjem og dermed sikret sig billet til onsdagens semifinale, hvor modstanderen bliver Boldklubben Pioneren, der vandt pulje B. Semifinalen spilles på Værkstedvej med kickoff kl. 18.15.    Uacceptabelt afbud   Også Boldklubben Hellas og Fremad Valby har haft godt gang i målscoringen. De to traditionsklubber lagde ud med at besejre FC Culpa med henholdsvis 8-2 og 5-1.  Derfor skulle pulje D afgøres i den sidste kamp mellem netop Hellas og Fremad. Her trak Fremad Valby det længste strå i et tæt og dramatisk opgør, hvor Fremad havde marginalerne på sin side og vendte 0-2 ved pausen til en sejr på 3-2.  Dermed er Freamd Valby klar til torsdagens semifinale.  Også den kamp fløjtes i gang kl. 18.15. Her bliver modstanderen Boldklubben Frem, der kun har været i kamp en enkelt gang.  Årsagen til det skal findes hos sidste års finalister fra Boldklubben Vestia, der højst beklageligt ikke kunne stille hold til deres anden og Frems første kamp. Det gav frem'erne en sejr på 3-0 uden kamp, hvorefter de kunne koncentrere sig om at besejre PI Fodbold i pulje C-finalen mandag. Det gjorde de forsvarende mestre så. 4-0 vandt Frem.  Dysten om den nye pokal Vinderen af de to semifinaler mødes naturligvis i finalen.  Den afvikles på lørdag den 6. august kl. 15.00 på Værkstedvej.  Turneringens nyindstiftede vandrepokal overrækkes af badmintonspilleren, Hans-Kristian Vittinghus, der foruden at bo i Valby p. t. indtager 10.  pladsen på verdensranglisten i herresingle.    Fra skulptur til maleri    Benny Dröscher er bedst kendt for sine skulpturer, der oftest er både overraskende, morsomme og twistede på den absolut bedste måde. Men nu har han altså kastet sig over maleriet (også), og resultatet kan opleves i Mogadishni, der beskriver værkerne som flydende scenarier af forundring og åndelig søgen. Og det skal nok passe! Dröscher har netop vist sine værker i Galleri Rokeby, London, ligesom han snart åbner soloudstillinger både i Bergen og Napoli.     Tilbage til naturen  Naturen som forestilling og fiktion er omdrejningspunktet for de to unge kunstnere Lykke Andersen og Stephanie Donsø, der lige nu er aktuelle med projektet ’Med blade, der skygger for lyset’. Andersen bidrager med fotografier, hvor udstoppede dyr så at sige vender tilbage til naturen, mens Donsø lader en organisk installation indtage gallerirummet hos Peter Lav.     Japaner i Valby  Stadig oftere støder man på unge japanske kunstnere på den københavnske galleriscene, og nu er turen kommet til Toru Kuwakubo, der udstiller sine malerier i bendixen contemporary art. Kuwakubo kendetegnes først og fremmest af sin meget fede maling og de tydelige penselstrøg, og hans malemåde har allerede vundet ham stor opmærksomhed, både i Japan, Korea, Tyskland – og nu altså også i Danmark.     To gange Knutz  Tvillingesøstrene Eva KNUtz og Marianne Knutz arbejder begge med et figurativt udtryk, men hvor Eva Knutz tegner både tegneserier og -film, er det maleriet, der har indfanget Marianne Knutz. Landene har de også delt mellem sig, for Eva Knutz bor i Holland, hvor hun i øvrigt også er uddannet, mens Marianne Knutz er blevet i Danmark, selv om hun også udstiller i Paris. De to har flere gange udstillet sammen, og nu gør de det igen, denne gang i Galleri Varming i Valby.    Traumer og samarbejde   Den bosniske kunstner Ismar Cirkinagic har fotograferet i sit tidligere hjemland, som han måtte flygte fra under Balkankrigen, samt i Cuba. Men motiverne har i højere grad fundet ham end omvendt, selv om det underliggende tema for Cirkinagic hele tiden er erindring – også den traumatiske af slagsen. Ligeledes i Larm Galleri kan man se resultatet af meget bogstavelige samarbejder mellem Malene Hartmann og Gitte Bach. De fælles tegninger er en videreudvikling af et andet fællesprojekt, kunstbogen ’Hybrid’ fra 2004.     Erotik og våben  Den ganske unge kunstner Bin Qiu er uddannet i hjemlandet Kina, men har boet her i landet de sidste par år. I hans malerier, der alle har et erotisk omdrejningspunkt, mødes europæiske og kinesiske traditioner i et hav af detaljer. Samtidig kan man hos Helene Nyborg se en række strikkede våben af den slags, som kvinder traditionelt set har lige ved hånden, en kagerulle for eksempel. Det er Hanne G., der har haft gang i pindene – der vel også er en form for våben!   DENGANG: I juni 1853 blev København ramt af kolera, og befolkningen i den tætpakkede by bag de gamle fæstningsvolde blev hårdt ramt af sygdommen.  Mange flyttede ud på de åbne arealer uden for byen i teltlejre for at komme ud til frisk luft og vand.  Epidemien med de næsten 5.000 dødsofre i løbet af sommeren gav stødet til, at militæret blev tvunget til at opgive de gamle fæstningsværker, der omgav byen, samt tillade opførelse af grundmurede bygninger på de store arealer, der omkransede stadet. Det havde tidligere ikke været tilladt at bygge andet end let nedrivelige bygninger her, da de bygninger, som lå foran voldene hurtigt skulle kunne fjernes, så de ikke gav læ til en eventuelt angribende fjende. Så i løbet af 1860erne og - 70erne faldt de gamle volde. Det medførte, at de mange møller, der havde stået rundt om på voldene blev fjernet - nedrevet eller udflyttet.  Det var således tilfældet med den kæmpestore ' Kongens Mølle', som stod på Vestervold ud for Vestergade, hvor nu Helmershus ligger. Navnet Kongens Mølle går tilbage til Christian IV, som anlagde den første Kongens Mølle i 1619, en hollandsk mølle som han fik importeret, allerede dengang en af de største på volden. Det var dog ikke den, der stod der i 1860. I de mellemliggende år var den brændt eller nedrevet flere gange.    Mølle midt i Valby   I 1873 stod Vestervold for tur til at blev fjernet, og den store mølle blev revet ned, men dens dage var dog ikke hermed talte, idet fabrikant og møller Demont i 1874 købte den af ejeren og flyttede den til sin grund i Valby. Samme Demont var ham, der en overgang havde lejet den gamle Valby Stations bygning. Demont havde købt et stykke jord fra den efter branden i 1865 udflyttede Vingård - gården lå inden brændte ved Valby Langgade/ Tingstedet, men flyttede ved genopbygningen ud på sin jord syd for den gamle jernbane. Dette var grunden til, at Valby Mølle, som den nu blev kaldt, kom til at ligge midt i det gamle Valby med tilhørende kornmark, som det fremgår af det gamle foto.  Demont ejede møllen lige til sin død i 1898, hvorefter den store grund blev sat til salg.  Den blev købt af et konsortium med proprietær Ostenfeld og sagfører Valdemar Nielsen i spidsen. Begge de to herrer havde tidligere foretaget store grundopkøb og udstykninger i Valby. Konsortiet videresolgte grunden i 1899 til byggeselskabet ' Valby Mølle' for 160.000 ( købspris i 1898 120.000) - en ganske net fortjeneste på 40.000 på et år, i 1899.  Oprindeligt var planen, at der skulle bygges et villakvarter på grunden, men selskabet Valby Mølle udstykkede til etagebyggeri, og i de følgende femseks år skabtes Mølle Allé, som vi nu kender den. Blandt de private bygherrer, der købte grunde kan nævnes murermester Buchard, malermester Carl Udsen, murermester S. Bang og bryggeriarbejder Møller.  Byggeselskabet A/ S Valby Mølle krakkede i 1908, og et areal, der ikke var afhændet, blev overtaget af Detailhandlerbanken som pant. Grundstykket strakte sig fra Gl. Jernbanevej over den senere Toftegårds Allé mod Lillegade.  Jordstykket gik herefter under navnet Mølleengen. Engen var kun delt af stien fra Toftegården op til Valby Langgade. Det var den sti, der ved Mølleengen og Toftegårdens udstykning i 1898 til 1900 blev til nu nuværende Toftegårds Allé.    Hjem for forsømte børn   Det sidste år, inden møllen fald for nedrivning, fik skolebestyrer og leder af ' Hjemløse Børn', N. Bang møllen stillet vederlagsfrit til rådighed som hjem for forsømte og hjemløse børn. Bang gjorde et stort arbejde for de børn, som stod over for at blive sendt tilbage til håbløse forhold eller overgivet til fattigvæsenet, fordi de offentlige stiftelser var overfyldte.  Bang beskriver selv tiden i møllen således: »Allerede nu er møllens tag og mure begyndt at falde for arbejdsmændenes hamre og økser - og måske ville de værelser i møllen, som den nuværende ejer, hr. tømrermester Petersen, velvilligt har overlade mig til mine hjemløse børn, og som er mit samt de hjemløse børns hjem, allerede være jævnet med jorden kort efter, at dette blad kommer læserne i hænde.« Bang fortsætter: » først når ødelæggelserne nåede de af børnene og plejemoder beboede værelser, flyttede de. I det fjerdingår vi var der, støttede nogle af Valbys beboere hjemmet med middagsmad, da hjemmet end ikke var i besiddelse af et køkken.« Bladet, der omtales, er ' Nat og Morgen', hvorigennem Bang prøvede at samle penge til sit arbejde med at skaffe et permanent børnehjem. Men da Møllen endelig faldt i 1899, var det ikke lykkedes, og Bang flyttede midlertidigt børnene til Valby Realskole på Valhøjvej, en bygning, der tilhørte ham selv. Det blev et kort ophold - men det er en anden historie.  Det er et imponerende stykke skrive-og researcharbejde, der ligger bag det digre værk om Valby Bakke, som Mette Lund Jørgensen står som forfatter til, og som just er udkommet.  Det er forlaget Rhodos, der står bag det imponerende værk, der i tekst og billeder beskriver historien om Valby Bakke, der indledes i forordet med konstateringen af, at " Valby Bakke er et af hovedstadens få " højdepunkter", hvilket fik Tycho Brahes elev Longomantanus ( fint navn) til at foreslå, at man placerede rundetårn øverst på Valby Bakke!" Den foreslåede placering er sådan nogenlunde, hvor Frederiksberg Slot og Zoologisk Have ligger i dag.  Dette forslag vandt ikke genklang, men til gengæld fik Zoologisk Have sit fine udsigstårn, som tusinder af mennesker hver dag året rundt kan nyde -enten fra jorden eller fra platformen, hvor der findes en af de bedste udsigter over Dronningens København.  Bogen Valby Bakke er en stor og tyk bog, et " værk" vil man kalde den, og det er jo dejligt med en masse nyttig viden om stedet og i tilgift en masse hyggelige og historiske fotografier.    Tunge bøger   Jeg ved ikke, men jeg har det med at lade bøger, der er for store og tykke, og som ikke er opslags-eller fagbøger, blive liggende.  Ikke fordi de er uinteressante, men fordi de ganske enkelt er svære at tumle rundt med. De er er svære at sidde med i liggestolen, helt umulige på sengekanten, det er nærmest bøger, der kun kan læses ved bord og bænk eller skrivebordet.  Og den positur er der mange, der ikke ønsker at indtage i deres fritid, hvorfor det meget ofte bliver til en bøjelig paberback i stedet.  Men hvad skal forfatter og forlag stille op med dette fyldestgørende materiale, der jo også er et fremragende opslagsværk? Bogens omfangsrige format bør ikke forhindre læserne i at gå i krig med den.    Lokalhistorie   Og interesserede læsere vil være alle, der er interesseret, først og fremmest i lokalhistorie, men selvsagt også i hele stadens historie, for heri spiller Valby Bakke en ganske betydelig rolle.  Og hvem ved, spørger bogen, måske var Longomontanus forslag om Rundetårn på Valby bakke slet ikke så tosset: Det havde givet datidens astrologer et fornemt, geografisk udgangspunkt og byen et enestående varemærke -et varemærke, som København er ganske foruden i dag, hvor Rom, Berlin, London, Paris og mange andre byer har deres.    Interesserer mange   Bogen vil interessere alle, der er interesseret i Friedrichsbergs historie samt alle, der vil vide mere om området vest fra København, hvor pavebreve fra 1100-tallet omtaler fire landsbyer: Serrislev, Solbjerg, Valby og Vigerslev.  Serrislev og Solbjerg forsvinder næsten ganske af sig selv, mens Valby og Vigerslev reducerers til forstæder ved indlemmelsen i Københavns kommune i 1901, fortæller bogen bl. a.  Så er der i øvrigt herlige afsnit om en lang række interessante lokaliteter som Frederiksberg Slot, slotshaverne, Frederiksberg Kirke og kirkegården, landsstederne som Bakkehuset, Valhøj, Cisternerne, Det Kgl. Danske Haveselskab, Carlsberg, Jesuskirken, de borgerlige villaer i Valby, Zoologisk Have, Vestre Kirkegård og meget, meget mere. Som sagt: En uundværlig bog for alle, der er interesseret i det store kvarter omkring selve bakken.  Jeg lagde i øvrigt mærke til, at bogen er spækket med detaljer, der kan tilfredsstille selv den mest nysgerrige sjæl om dette emne.  Bogen fortæller på interessanteste vis om Zoologisk Haves beskedne start i 1859, da ornitologen Niels Kjærbølling åbnede Danmarks første zoologiske have i Prinsesse Vilhelmines Have, der udgør det sydvestlige hjørne af Frederiksberg Have. De første dyr blev udstillet på primitiv vis i kasser og baljer, men vakte alligevel en kolossal opsigt.  Og om Zoologisk Haves tårn, der blev rejst i 1905 af arkitekten Theodor Andreas Hirth ( 1862-1925) og som dermed bidrog til Københavns ry som " byen med de mange tårne".  Forlaget Rhodos, der har udsendt bogen, kan i øvrigt fejre sit 50 års jubilæum i år, og man må sige, at forlaget forstår at fejre sig selv på en fornem måde med udgivelsen af bogen om Valby Bakke.  Valby Bakke.  Mette Lund Jørgensen.  Fotos af Ole Akhøj og med bidrag af Jens Peter Munk.  384 sider, 400 illustrationer. Forlaget Rhodos. Kr. 348,-.  Valby er en by i byen. Her kan man stadig finde små lave huse fra dengang, den københavnske bydel var en landsby. Det er i en sådan ejendom, at Valby Ostelager har til huse og har haft det i Valby Langgade siden 1927.  Troels Munk Christensen har ejet og drevet forretningen i 27 år. Han overtog den som 26-årig omkring 1986 og var efter sigende landets yngste ostehandler på det tidspunkt.    Fra maskinarbejder til ostehandler   Da Troels var færdig med at gå i skole, var det ellers ikke ostehandler, der stod øverst på hans liste over ønskejob.  Han er udlært maskinarbejder på Aalborg Portland, men blev efter soldatertiden i livgarden driftslederassistent hos en af datidens store osteimportører og -grossister, Olaf Sørensen (opkøbt af Delimo i 2003).  Her stod Troels for pakkeriet i tre-fi-re år og lærte meget om både udenlandske og danske oste.  -På et tidspunkt fik jeg lyst til at blive selvstændig og hørte, at Valby Ostelager var til salg, fordi den kvindelige indehaver ville gå på pension. Jeg havde aldrig prøvet at ekspedere eller disponere indkøb, men fik lidt hjælp i starten af en ældre dame, der havde været ansat i butikken i en del år, fortæller Troels Munk Christensen.  Omgangstonen tæller Efter 30 år i branchen har Troels for længst lært alt, hvad der er værd at vide om ost. Men selv om det er afgørende at kunne give kunderne kyndig vejledning om ost og tilbehør i butikken, lægger han mindst lige så meget vægt på omgangstonen og måden, han og hans personale omgås kunderne på.  -Min forgænger var en skrap dame, der godt kunne være uforskammet over for kunderne. Hun havde fantastiske oste, men var på grund af sin stil begyndt at miste kunder, som jeg heldigvis fik tilbage efter overtagelsen, fortæller Troels Munk Christensen og uddyber: -Vi har en frisk tone i butikken, og er meget fokuseret på at omgås kunderne på en sådan måde, at de kan lide stemningen og føler sig godt tilpas i butikken. Når jeg skal ansætte en ny medarbejder, ser jeg ikke så meget på, hvad vedkommende ved om ost, for det kan jeg hurtigt lære dem noget om. Jeg lægger derimod mere vægt på, om han eller hun er social og vil kunne skabe en hyggelig omgangstone i butikken, for det er ikke noget, de bare kan lære, men skal have i sig.    Bydel i forandring   Valby var for 25-30 år siden et nedslidt arbejderkvarter, men dele af området har fået et gevaldigt løft, og i dag er kvarteret omkring Valby Ostelager socialt og aldersmæssigt bredt sammensat. Det er en attraktiv bydel, som både tiltrækker yngre og mere købestærke beboere, men stadig rummer en stor del af det oprindelige klientel.  De fleste kunder er fra lokalområdet, og en stor del af dem er stamkunder.  -Du ved, hvad jeg skal have, siger en af dem, en ældre herre, da han kommer ind i butikken en tirsdag formiddag.  Det ved Troels, så han finder hurtigt kundens foretrukne skæreost frem og får vejet et stykke af, mens der sludres om løst og fast hen over disken.    Usnobbede kunder   -Vores kunder er ikke så fine på den og behøver ikke lange leksikale forklaringer om, at osten er håndæltet af Pierre et eller andet i Sydfrankrig forklarer, Troels Munk Christensen.  Han fortæller videre, at der er sket forandringer af folks ostevaner, siden han begyndte at sælge ost i Valby for små tre årtier siden.  -Dengang solgte vi flest skæreoste.  I dag har vi et stort udvalg af andre typer oste fra hele Europa, og rigtig mange unge kunder kan fx godt lide gedeoste.  Valby Ostelager henter dog stadig en stor del af omsætningen på gode danske skæreoste, måske en større andel end de fleste andre ostehandlere, skønner Troels Munk Christensen.    Tradition og fornyelse   Ved at holde fast i både den klassiske danske skæreost og nye ostetyper, som har vundet indpas i de senere år, har Valby Ostelager kunnet opbygge en stor og loyal kundekreds, der afspejler bydelens brede befolkningssammensætning.    Travlhed hver dag   Det tyder travlheden i butikken i hvert fald på. Selv en tirsdag formiddag kommer kunderne i lind strøm i butikken.  -Vi har ingen stille dage i løbet af ugen; fredag begynder det for alvor at gå løs, og lørdag er kundekøen så stor, at det er nødvendigt at have et par ekstra afløsere på i butikken, fortæller Troels Munk Christensen.  Utilfredsheden fortsatte onsdag morgen og fra redaktionen sendte vi en forespørgsel til Teknik- og Miljøforvaltningen, om man kendte til reklameskiltet, og hvis man gjorde, hvilke betingelser, der så var for godkendelsen.  Onsdag eftermiddag var skiltet slukket, hvilket fortsat var tilfældet torsdag morgen. Her var der også svar fra kommunen:  'Kommunen har ikke givet tilladelse til opsætning af skærmen. Derfor vil Teknik- og Miljøforvaltningen nu sende et varsel om påbud om nedtagning af skærmen til såvel ejeren af bygningen som lejeren af forretningen.'    ARTIKLEN FORTSÆTTER UNDER BILLEDET     Med høringsfrist   Om kommunens varsel om påbud og det slukkede skilt hænger sammen vides ikke. Men til gengæld kan det godt tage sin tid før der er en afklaring af skiltets fremtid. Valby Lokaludvalg henvendte sig også til kommunen og fik samme svar som avisen, og skriver desuden på sin facebookside at:  'De får en høringsfrist, og mulighed for at klage, så det kan godt tage noget tid før skærmen reelt er væk.  Kommunen kan ikke selv foranledige skærmen fjernet.'    Skiltetrend   Det lysende reklameskilt er det andet, der på kort tid er dukket op i gadebilledet i Valby.  I september sidste år lyste et reklameskilt på taget af en etageejendom ved Lyshøjgårdsvej ved stationen op for første gang og fik sindene i kog hos blandt andre naboer og genboer.  Her fulgte kommunen op for at finde en mindelig løsning, hvor der blev taget hensyn til både beboere og virksomheden.  Hvad: Sticks'n'Sushi i Valby  Hvor: Valby Tingsted 4, 2500 Valby, tlf. 36 17 18 36  Hvor meget: Vin fra 198 kr., nigiri fra 23 kr., sticks fra 24 kr., billigste menu (otte ruller) 79 kr.       At 2500 Valby med trendy tøjbutikker og avantgardistiske gallerier - og nu også snart to nye kvarterer på Carlsberggrunden og det gamle grønttorv - er blevet Københavns hotteste bydel, er efterhånden en gammel nyhed. Men det virkelige bevis på Valbys nye status er sushibarerne. For to år siden var det ikke muligt at opdrive en rå fisk i 2500. I dag er her hele fire sushisteder.  Det største og mest flashy af de nyåbnede templer for rå fisk er Sticks'n'Sushi på Valby Tingsted - i en glasbygning med udsigt. I det smukke, højloftede lokale sørger flade kæmpelamper i form af guldlakerede blade for både blødt lys og en fremragende akustik, der oven i købet klarer kokke og tjeneres højlydte japanske velkomsthilsener. Stemningen er uhøjtidelig ved de mange langborde, hvor man sidder ganske tæt. Således kunne vi følge med i samtalen lidt længere henne ad bordet, hvor en muskelsvulmende herre dinerede med en lige så barmsvulmende dame i nedringet leopardkjole, for hvem det tilsyneladende var magtpåliggende at hendes korrekte stillingsbetegnelse altså var »eksotisk danser«.  Sticks'n'Sushis varemærke er stadig blandingen af yakitori-grillspyd og rå sushi. På tjenerens anbefaling lagde vi ud med specialiteten tun-tataki; en lyngrillet tunfilet, let riseddike-marineret, skåret i tynde skiver og serveret med revet ingefær i Sticks'n'Sushis hjemmelavede (og fremragende) sesamdressing. En meget velsmagende appetizer, der fulgtes op af en mindst lige så delikat »carpaccio« af svagt rosa yellowtail med bl.a. wasabicreme og ponzusauce. Eneste mislyd i den indledende afdeling var en tung tun-tatar, der ganske vist var udstyret med en farvestrålende topping af wasabigrønne flyvefiskerogn, men smagsmæssigt virkede fed og kluntet på grund af en garniture af både gedeost, pinjekerner og creme fraiche - et eksempel på når Sticks'n'Sushis produktudvikling kammer over i innovation uden sammenhæng i hverken smag eller med den japanske tradition, deres ellers meget velfungerende køkken tager udgangspunkt i.  Drikkevareudvalget er en udsøgt fornøjelse. Jeg lagde ud med den let sødlige og kornduftende biiru, som Stenbogaard Bryghus har udviklet specielt til Stick'n'Sushis mad (58 kr. for 50 cl), der fungerede optimalt til de lette nigiri, og skiftede derefter over til Herslevs ufiltrerede og alkoholrige hvedeøl (66 kr. for 50 cl) til de kraftigere ruller og sticks, suppleret med et glas sanka-saké af den bedste junmai-daiginjo-kvalitet, hvor risbrændevinen udfolder et væld af nuancerede (ofte nøddeagtige) aromaer (52 kr.). Hele vejen igennem sikkert vejledt af vore skiftende tjenere, der virkelig véd, hvad de snakker om - og ikke går i stå, når den udenadlærte lektie slipper op ved opfølgende spørgsmål. De uddannes alle på Stickskædens egen tjenerskole, hvor de smager på alle varenumre, og derfor med stor troværdighed kan svare, når man spørger til deres egne favoritter - et eksempel til efterfølgelse for hele branchen. Også Juniorine fik en super behandling, med tuscher og tegnepapir, voldsom overbærenhed og en specialdesignet børne-sushiboks i tilgift, der med agurke- og gulerodsstave i misodip, laksenigiri og små agurkeruller vakte stor lykke.  De senere år har Stickskæden nedtonet udvalget af den enkle nigiri (eller fingersushi) til fordel for rulleriet, hvilket er beklageligt. Til gengæld fejlede hverken ris eller fisk noget i de fem slags, vi prøvede - selv om kammuslingen (der smagte optøet) og den flammegrillede laks med sancho-peber var lidt fade i det til min smag. Også rullerne skabte glæde, selv om vi til dels fortrød, at vi både havde valgt en sparkling tuna og en cut the crab. Begge var nemlig spicet ganske pænt op, tunen endda med et ekstra skud togarashi-chili, og det blev hurtigt lidt for ensformigt stærkt. Jeg bestilte derfor en kande mild og rund grøn genmaicha-te (42 kr.), mens fruen rensede smagsløgene med en tallerken rå tun-sashimi af udsøgt kvalitet og smag (93 kr.). Mætheden satte ind, men vi måtte lige en tur omkring grillsticksene også. Jeg prøvede klassikeren kyllingekødboller i teriyaki-sauce - som altid en vinder - samt to nyere tilkomne, en bastant oksemørbrad med hummersmør samt panko(brødkrumme)paneret andebryst med wasabi-caesardip, der var en værdig afslutning på den salte del af måltidet.  Dessert var nu nærmest et fyord, men jeg fik da smagt på de tre slags creme bruleé (bl.a. lakrids og hindbær), mens Juniorine entusiastisk rørte sin vanilleis til softice, og fruen kastede sig over udvalget af hjemmelavede petit fours, bl.a. et rustikt hindbærbrud med kerner og en hvid chokoladekokoskugle, der ved nærmere efterbid viste sig at gemme på en kerne af gul appelsincreme, som grangiveligt fik den halverede kugle til at ligne et hårdkogt æg. Overskud, velsmag og superb betjening kendetegnede dette besøg i Sticks'n'Sushikædens ottende afdeling (sammen med Lyngby den nyeste), der på overbevisende facon slog fast, at man i hvert fald i Valby så absolut stadig tilhører byens sushi-elite.  red@aok.dk  DANS: Blot 75 dages dansetræning sammen var det skæbnesvangre udgangspunkt for det lokale dansetalent Cecilie Sejerbo, 12 år, og hendes nye partner Benjamin Calkar, 14 år, inden de i fredags sammen tog hul på tre dages dansekonkurrencer på allerhøjeste, internationale niveau i junior 2-konkurrencen ved Copenhagen Open i Valby-Hallen.  Med skrappe modstandere fra bl.a. stormagten Rusland, Sverige og Slovenien ventende i kulissen var kravet til Cecilie og Benjamin absolut topdans, hvis de for alvor skulle gøre sig gældende ved stævnet.  Og det gjorde de! Med to finalepladser som eneste danskere i hhv. standard og den kombinerede konkurrence, som blev forvandlet til to fine fjerdepladser, samt en semifinaleplads i latinkonkurrencen gav et par tydelige fingerpeg om at der er noget stort i vente for det nydannede dansepar.  Efter denne hektiske weekend står den, for parret, igen på intensiv træning hos "Vild med dans-dommer" Anne Laxholm og tidligere verdensmester Lene James og hendes "lærling" Charlotte Egestrøm frem mod forårets kommende store stævner.  BYGGERI: Kommunen har 15.marts meddelt byggetilladelse til planer om nybyggeri på Valby Langgade 65-67. Efter høring og et par dispensationer fra den gældende lokalplan er Valby Tingstedhjørnet snart på vej mod tidligere tiders udseende.  Grunden blev ryddet ved juletid og ejeren har ansøgt kommunen om lov til at bopføre en to-etages bygning med butikker i stueetagen og tre lejligheder i tagetagen. Og som arkitekten gør opmærksom på i ansøgningens tilhørende tegningsmateriale, så er den fremtidige bebyggelse inspireret af den oprindelige sadeltagsbebyggelse med kviste.    Et historisk islæt   Det falder i god jord hos Valby Lokaludvalg, der anbefaler at kommunen giver de nævnte dispensationer, med disse begrundelser i deres høringssvar: ' Lokaludvalget lægger vægt på, at projektet på en overbevisende og gennemarbejdet måde har gjort en stor indsats for at udforme byggeriet i stil med de gamle, toetages bygninger på Valby Langgade ved Valby Tingsted, blandt andet ved at arbejde i samme skala og med en tagudformning i rødt tegl. På den måde er byggeriet med til at bevare det historiske bymiljø omkring Valby Tingsted, der er hjertet i det centrale Valby.' Ejerens planer været i høring på kommunens høringsportal, og har både fået postive svar i stil med lokaludvalgets, men også et par stykker, der hellere så en højere etageejendom på stedet.  Den seneste nu nedrevne bygning på stedet var i en etage og indeholdt forskellige butikker.  I det fremtidige byggeri er der store butiksvinduer i stueetagen, som det også var tilfældet i de oprindelige bygninger.  FODBOLD: Frem og Fremad Valby.  Vigerslev og Valby. FC Sydhavnen og FC Udfordringen.  Hellas og Pioneren. AIK Frederiksholm og Culpa. PI Fodbold og Vestia.  Alt hvad der kan krybe og gå af lokale fodboldklubber med mere end 90 medlemmer og med et herreseniorhold rangeret i minimum Serie 3 er med, når Valby Bladet Cup 2015 sparkes i gang på onsdag den 29. juli.    Ny turneringsstruktur   Det er første gang, at Valby og Sydhavnens 12 førende fodboldklubber samles i en og samme turnering.  I de 13 foregående udgaver af Valby Bladet Cup har turneringen ' kun' talt otte deltagerhold.  Det har som regel efterladt et par klubber, som skuffede har måttet konstatere, at der ikke har været plads til dem i den traditionsrige sommerturnering.  Men i år er der plads til alle.  Udvidelsen fra otte til 12 hold betyder samtidig en ny turneringsstruktur.  I stedet for to indledende puljer a fire hold er der nu fire puljer af tre hold.  De tre hold i de respektive puljer spiller alle-mod-alle, hvorefter de fire puljevindere mødes i semifinalerne. Vinderne af de to semifinaler spiller naturligvis finale.    Tre seedningslag   For første gang i Valby Bladet Cups historie er holdene inddelt i tre seedningslag. Det vil sige, at de fire højst rangerede klubber -BK Frem, Fremad Valby, FC Udfordringen og Vigerslev Boldklub -forud for februar måneds lodtrækning var placeret i hver sin pulje.  Det er således også de fire klubber, der må påtage sig rollen som favoritter til at vinde deres puljer og dermed kvalificere sig til semifinalerne.  Men ingen Valby Bladet Cup uden overraskelser, så mon ikke mindst en af de otte øvrige deltagerklubber vil stikke hovedet frem og drille de fire favoritter, hvoraf Frem II i kraft af en stærk sæson, kulminerende med oprykning til Københavnsserien, er den største favorit til at gå hele vejen.    To debutanter   Udvidelsen af turneringen betyder, at der i år er to debutanter i Valby Bladet Cup-sammenhæng.  Den ene er PI Fodbold (tidligere Politiets IF), der netop er rykket op i Serie 2.  Den anden er Boldklubben Vestia, der af mange betragtes som en Vesterbro-klub, men som rent faktisk har hjemmebane på Bavnehøj Idrætsanlæg i Sydhavnen.  Derudover er Boldklubben Pioneren og FC Culpa tilbage i varmen efter henholdsvis ét og syv års fravær.  Udvidelsen af Valby Bladet Cup er langt fra årets eneste nye tiltag. To andre er, at dommerne i år vil være udstyret med dommerspray, og at præmiesummen øges med hele 87,5 procent. Mere om disse to nyheder på næste side.    Ny værtsklub   Nyt er det også, Boldklubben Hellas i år udfylder rollen som den ene værtsklub. Det betyder, at seks af de 12 indledende puljekampe samt den ene semifinale og finalen bliver afviklet på Hellas' hjemmebane på Engdraget i den nordlige ende af Vigerslevparken.  Den anden arrangørklub er for 13. gang Valby Boldklub, der står for afviklingen af seks indledende puljekampe og en semifinale på klubbens velkendte hjemmebane på Værkstedvej.  Der er naturligvis gratis adgang til samtlige 15 derby, når den lokale ære er på spil i kampen om pokal, penge og prestige.  Vel mødt.  Det kan derfor ikke overraske, men alligevel begrædes, at Valby Sundhedshus selvfølgelig ikke blive placeret i Valby, men på Vesterbro få meter fra Frederiksberg kommune.  Ikke nok med at placeringen på Vesterbrogade 121 ikke engang er tæt på Valby. Placeringen gør det også til noget af en udfordring for Valbyborgerne, at nå frem til det såkaldte Valby Sundhedshus med offentlig transport. Det ligger op til en ommer for Borgmester Mogens Lønborg og resten af sundheds- og omsorgsudvalget. Valby Sundhedshus skal selvfølgelig ligge i Valby.  Rasmus Ole HansenCand. merc. aud. BR-kandidat for Venstre  Valby Grundejerforening var dog ikke den første grundejerforening i Valby. Allerede i 1879 da Valby stadig var en lille landsby med ca. 115 huse, 15 gårde og ca. 2700 beboere, blev den første forening grundlagt, nemlig Valby Grundejer- og Kommunalforening.  Årsagen til denne forening var de nyindflyttede handlende, håndværkere og bryggeriarbejdere. De var utilfredse med sognerådets sammensætning og politik.  Det var domineret af gårdejerne og deres interesser.  Så kom indlemmelsen i 1901 og dermed presset fra København og den voksende industri og bebyggelse, der bredte sig på de gamle Valbygårdes jorder. Priserne på jord var steget så kraftigt, at det bedre kunne betale sig at sælge til andre formål end at dyrke markerne. Det medførte, at Valby ny Grundejerforening så dagens lys i 1902 med Alex. Foss fra F. L.  Smidth som formand. Det var industriens indtog i Valby, der gav stødet til en konkurrerende forening - Alex. Foss var den nye tids mand, industrileder med plads i Københavns Borgerrepræsentation.  Men i det lange løb var det dog ikke hensigtsmæssigt med to foreninger.    Forenede kræfter   Så 9. december 1908 sluttede de sig sammen, så kræfterne var forenet over for den enorme ekspansion, der fandt sted i Valby i de følgende år især inden for industrien, der så mulighederne i den forholdsvis billige jord i Valby. Og det at jernbanen igen ville blive ført gennem bydelen åbnede store muligheder for gods- og persontrafikken, der startede i 1911.  Stifterne af den nye forening var overretssagfører Lauritz Holm, som også var formand i de næste sytten år, og bogholder Bruhn fra Valby og Omegns Byggeforening, som var kasserer for foreningen fra starten til sin død i Den nye forening fik lige fra starten nok at gøre med stillingtagen til de krav, som fulgte med at Valby blev en del af København. Der var jo en stor forskel i den administration, man var vant til fra sognerådets side og til de krav, der blev stillet fra København.  Det gjaldt både med bygningsreglementer og skattegrundlag.    Flere villaer   I de første mange år var hovedparten af medlemmerne ejere af udlejningsejendomme, men i takt med, at Valby udviklede sig til et villakvarter - de tidligere kolonihave- og sommerhusområder blev bebygget med helårshuse - kom der flere og flere villaejere ind i foreningen. Befolkningen var vokset fra 13.680 i 1911 til 27.000 i 1923. I 1930 indledtes et samarbejde med de lokale grundejerforeninger i Valby og Vigerslev, således at et vist antal repræsentanter fra foreningerne meldte sig ind i V. G. som aktive medlemmer, og den lokale grundejer betragtedes dermed som tilsluttet foreningen. Denne ordning var gældende indtil 1946, hvor en lovændring gav lokalforeningerne ret til at besætte tre pladser i bestyrelsen. Det var en utilfredshed i lokalforeningerne over ikke at være repræsenteret i bestyrelsen, der dannede grundlaget for denne væsentlige ændring i V. G. s vedtægter. Det kan i den forbindelse nævnes, at i 1948 var ca. 40% af foreningens direkte medlemmer ejere af udlejningsejendomme og 60% enkeltmedlemmer ( villaejere) - plus at der var elleve lokale grundejerforeninger med 1054 medlemmer.  Dette har ændret sig gennem årene, således at i dag er det alene grundejerforeningerne og deres medlemmer, der tegner foreningen, dvs. nitten grundejerforeninger med ca. 2300 medlemmer.  Læs videre næste side I foreningens første 30 år havde den et meget tæt samarbejde med den dengang meget aktive Valby Handelsstandsforening, og sammen fik de lagt pres på kommunen og gennemførte mange sager til gavn for Valby.  Nævnes kan den meget påkrævede udvidelse af Valby Langgade i 1929 fra Tingstedet til Lillegade. Denne strækning var så smal, at Linie 6 kun kunne passere i et spor.  Men også Søndre Fasanvejs anlæggelse over mosen omkring 1918 skete efter pres fra foreningen.  Af andre tiltag fra den periode er udvidelsen af Vigerslevvej og broen over jernbanen på Toftegårds Allé ( dengang Gl. Køge Landevej). Også Valby Langgades forlængelse fra Skellet til Damhussøen i 1918/ 19 skete efter lokalt pres. Et stærkt ønske om at forlænge Linie 10 ud forbi Valby Gasværk lykkedes dog ikke, og den dag i dag er de offentlige befordringsmidler ikke optimale i flere af Valbys yderområder.  Rotteudryddelse Valby havde gennem mange år samarbejde med Vesterbro, Frederiksberg og Vanløse grundejerforeninger, men da Fællesforeningen for grundejere i København blev dannet i 1923, blev det mere denne, man samarbejdede med.  Dog blev båndene til Vesterbro ved med at bestå, især via den fælles rotteudryddelsesforening oprettet i 1922.  Vesterbro var med i denne meget effektive forening til 1975, hvor Vesterbroforeningen blev nedlagt. Valby Grundejerforening videreførte foreningen, indtil Københavns kommune i 1980erne overtog rottebekæmpelsen.  I V. G. s første mere end 50 år havde den kun tre formænd til trods for det store arbejde, der var med at få en lille landsby til at blive en integreret del af storbyen og et bystyre, der tit glemte den fjerne, nye bydel.  Private veje Efter at V. G. i de første mange år havde arbejdet meget med i Valbys udvikling, det være sig trafikalt, kloak- og gademæssigt, overgik dens virkeområde til mest at varetage de mange grundejerforeninger og deres medlemmers interesser.  Det i 1966 oprettede Valby Lokalråd og i 1996 Valby Bydel var også medvirkende til denne udvikling. Så nu er det mest de tilknyttede foreningers problemer med vedligeholdelse af de mange private veje, der er et stadigt tilbagevendende punkt, men også mange juridiske problemer har været oppe at vende på medlemsmøderne, lige som mange aktuelle sager har givet anledning til møder med udefrakommende sagkyndige. Der har naturligvis været perioder, hvor der har været lidt stille omkring V. G., men der har heldigvis altid meldt sig nye formænd, der har fået sat skub i tingene igen, for en samlende forening har altid været nødvendig, hvis Valbys grundejeres ønsker skulle høres.  De senere år er V. G. gået meget aktivt ind i arbejdet i " Fællesforeningen", der er en overordnet paraplyorganisation for flere foreninger i København.  Formålet er at styrke den enkelte forening, så der kan tales med én stemme over for de kommunale myndigheder.  For tiden har Valby formandskabet i Fællesforeningen.  femetagers byggeri Her i jubilæumsåret er V. G.  gået ind i en meget principiel sag, nemlig om der kan gives dispensation til et femetagers byggeri, som tilmed har en alt for lille grund, midt i en villabebyggelse.  Bliver denne byggesag ikke ændret, åbner der sig uhyggelige muligheder i andre villaområdet for hensynsløse bygherrer med det til følge, at hele havebytanken går tabt.  Så trods 100 år på bagen er det ikke slut med Valby Grundejerforenings arbejde for bydelen.  Byggeforeningen " Selveje" ved den nuværende Langgade Station. Foto ca. 1906..  Valby Lokalhistoriske Selskab &amp; Arkiv Adresse og åbningstid: Mosedalsvej 1 tlf. 36 16 96 55 Lørdag kl. 11.00 - 14.00 ( lukket juli og august) eller efter aftale på telefon 36 46 47 60 eller 36 17 77 40.  Mail: valby. lokalhistorie@mail. tele. dk Formand: Hans- Otto Lindgreen Formål med selskabet: At vække interessen for og kendskabet til Valby i fortid og nutid, såvel i historisk, topografisk og økonomisk som i kulturel henseende gennem organisering af møder, udstillinger, udgivelse af skrifter mm.  at støtte bestræbelser for at bevare, hvad der har historisk eller æstetisk værdi for Valby.  At drive Valby Lokalhistoriske Selskab &amp; Arkiv ved indsamling, bevaring og forvaltning af arkivalier og minder vedrørende bydelen.  MEGA MEGET SKRALD: En gruppe drenge hænger ud på Porcelænstorvet efter skole og humøret er højt. De sidder på en affaldsskulptur, der skal forestille en forstørret to-go kaffekop, der er krøllet sammen og smidt ubetænksomt på pladsen.  Drengene ser ikke ud til at have overvejet, hvad de sidder på, men så bliver de afbrudt af et spørgsmål: Synes I der er meget skrald i Valby? Der er mega meget skrald i Valby,« siger en af drengene, der hedder Niclas. »Ved Lukretiavej og Valby station er der rigtig meget skrald,« fortsætter sidekammeraten Lendi, som igen afbrydes af Niclas: »og der skal kraftedeme fjernes hundelorte!« En tredje dreng tilføjer: »Det er klamt med alle de der klatter tyggegummi, der ligger rundt omkring!« Drengene bliver helt ivrige efter at diskutere, hvor der er mest beskidt, og hvad der er mest klamt at se på. Til sidst lukker Kenny diskussionen af med den helt enkle løsning: »Der skal gøres rent i Valby.« Det kunne ikke siges meget tydeligere. Derfor har Områdefornyelsen Gl. Valby, Valby Lokaludvalg og Miljøpunkt Valby arrangeret Store Forårsrengøring i Valby den 3. april, hvor de opfordrer til, at beboerne i Valby går på gaderne i tre timer og hjælper med til at gøre Valby ren.    Affald er et STORT problem   Med det forstørrede affald som skulpturer på Porcelænstorvet og en ekstra på Toftegårds Plads ønsker de tre arrangører af Store Forårsrengøring at gøre det helt tydeligt, hvor meget affaldet fylder i Valby.  »Vi vil gerne sætte fokus på, at affald er et stort problem i Valby, og hvor nemt det er at gøre noget ved det. Først og fremmest kan man samle op efter sig selv i hverdagen. Men med alt det affald, der ligger nu, er det helt oplagt at deltage i Store Forårsrengøring den 3. april og være med til, at der bliver gjort rent i alle kroge i Valby. Vi håber derfor, der kommer rigtig mange på søndag,« siger Katrine von Freiesleben fra Områdefornyelsen Gl. Valby, som også er indsamlingsansvarlig for området omkring Gl. Jernbanevej.    Fælleshygge og god samvittighed   Efter de tre timers indsamling af affald henter Københavns Kommune det indsamlede affald og kører det hele hen til en stor container på Porcelænstorvet.  Porcelænstorvet er herefter rammen for afrundingen af dagens arrangement, hvor den fyldte container bliver vejet, så de mange indsamlere kan se, om der er blevet samlet mere ind end sidste år.  Samtidig får alle der deltager i indsamlingen af affald uddelt en madbillet til gratis frokost på Porcelænstorvet efter indsamlingen.  Der bliver serveret lækre pølser fra Gadekokkens Pølseunivers ( også halal).  Under maden vil der være klovnerier på pladsen, så alle indsamlere kan læne sig mætte tilbage, nyde underholdningen og deres velfortjente gode samvittighed.  Hvis du vil være med til at gøre Valby ren, så kan du møde op ved de lokale indsamlingssteder, som kan ses på www.  miljopunkt-valby. dk kl. 10.00 eller på Porcelænstorvet, hvor du vil blive anvist et indsamlingssted.  MÅNEDENS: Valby Bladets læsere har i den seneste måneds tid kunne stemme på deres favorit blandt tre markante film med Oscar-vinder Leonardo DiCaprio.  Stemmerne er talt op og en overbevisende sejr sender nu ' What's eating Gilberg Grape' tilbage på det store lærred i Valby Kino på torsdag kl. 19.  Avisen og biografen opfordrer naturligvis alle til at dukke op lidt før filmen begynder, så der er mulighed for at hilse, snakke lidt og måske aflevere sine input til de kommende temaer i månedens film.    Biograffilm med rabat   I anledning af samarbejdet om det nye, tilbagevendende arrangement ' månedens film', har Valby Bladet og Valby Kino aftalt en fast billetpris til bare 60 kroner.  Sådan bliver det også fremadrettet, når der vises klassiker eller nye film inden for et tema, som Valby Kinos filmudvalg i samarbejde med avisen skruer sammen.    Find det på kino   På Valby Kinos hjemmeside kan du allerede nu sikre dig billet til forestillingen, der altså kun bliver én visning af, før den igen er af plakaten. Der er netop åbnet for billetsalget det er først til mølle.    Nomineret birolle   En ung Leonardo DiCaprio spillede tilbage i 1993 sammen med Johnny Depp i ' What's Eating Gilbert Grape?'. Med rollen som den mentalt handicappede lillebror Arnie spillede Leonardo DiCaprio så hjerteskærende og overbevisende, at den sikrede ham en nominering til en Oscar for ' bedste birolle'.    Tilbagevendende film   I Månedens film er det hver måned Valby Bladets læsere, der kårer en vinder, der skal på det store lærred. Næste måneds tema er allerede på trapperne, men i første omgang glæder vi os alle til at se jer i Valby Kino på torsdag.    Vinderen er fundet   Den første ' Månedens Film', som Valby Kino og Valby Bladet præsenterer bliver ' What's eating Gilbert Grape?'.  Filmen vandt sikkert over de to andre kandidater: ' The Aviator' og'The Departed'.  Køb allerede nu billetter til spotpris (60 kr.) på valbykino.  dk og mød op til en hyggelig og social filmaften i din lokale biograf. Valbykino. dk.  SKIFTEDAG: Valby Kino, som har eksisteret siden juli 2013, har haft skiftedag på alle fronter.  Ole Østergaard, som i hele opstartsfasen har bidraget med viden og egne erfaringer, blandt andet fra arbejdet med sin biograf i Skøvring, har af helbredsmæssige årsager ønsket at træde tilbage.  Nyt bestyrelsesmedlem er Jim Dane, som er tidligere direktør for Sandrew Metronome biograferne i Danmark, som bestod af Dagmar Teatret, Scala Biograferne samt Kinopalæet i Kongens Lyngby.  Han skal med sin erfaring inden for den københavnske biografverden og ikke mindst med sit solide kendskab til sammensætningen af repertoiret og biografdrift være med til at styrke biografens profil og gøre Valby Kino til et kendt og populært sted for borgerne i Valby og omegn.  »Jeg ser frem til at træde ind i Valby Kinos bestyrelse, hvor jeg får mulighed for at bidrage med egne erfaringer, men også få den nyeste viden og udvikling om biografbranchen.  Valby Kino er en unik biograf, der er bygget og drevet af frivillige, så det glæder jeg mig til at stifte nærmere bekendtskab med,« fortæller Jim Dane.  Katrine Clausager Rich, som var ildsjælen bag Valby Kino, valgte ikke at komme tilbage til biografen efter barsel og er efterfølgende blevet ansat som projektmedarbejder i Valby Lokaludvalg.  Martin Boserup, som var med i gruppen af idémagere bag Valby Kino, og projektleder for hele opbygningen af Valby Kino, er blevet sygemeldt.  Derfor har bestyrelsesmedlem i Fonden og frivillig medarbejder Lisbeth B. Ritter overtaget den daglige drift af biografen.  På posten som formand for Støtteforeningen Valby Kino har Nils Thybo, som har været en kapacitet i hele opbygningsfasen, valgt at trække sig. Som ny formand i bestyrelsen indtræder pensionerede it-ekspert og leder Ole Victor Nielsen.  RADIKALT KERNELAND: Karen Lumholt, der var opstillet til Folketinget i Valby-kredsen i 2007, satser nu på Vesterbro som opstillingskreds ved det kommende valg. Tirsdag den 8.  marts regner hun med at blive partiets kandidat i den noget større Vesterbro-kreds.  »Vesterbro er radikalt kerneland med mange studerende, nyuddannede og familier med børn, og de er lige min målgruppe.  Man vil fortsat kunne stemme på mig i hele Københavns Storkreds, jeg står bare ikke øverst på listen i Valby, men alfabetisk. Jeg vil stadig være Valby-kandidat i den forstand, at jeg sidder i Valby Lokaludvalg, mine tre børn har gået i institutioner og skoler i Valby og jeg har boet og arbejdet i Valby i 15 år og gør det stadig. Jeg opfatter mig selv som kandidat for hele København, men især for Valby, Vesterbro og ikke mindst Sydhavnen, som jeg er blevet helt vild med«, siger Karen Lumholt.  Hun planlægger i øvrigt, inspireret af »Radio Karen« en kampagne, som skal hedde »TV KAREN«. Og vil man kende Karen Lumholts politik, kan man finde hende på www.  karenlumholt. dk.  KOM MED ET BUD: Vil du være med til at skrive en julehistorie for børn og voksne om eller fra Valby? Journalisten og forfatteren Maria Rørbæk har taget en rask julebeslutning. Hun skriver et Valby-juleeventyr, som læserne skal være med til at bestemme handlingen i via de forslag med særlige Valby-vinkler, de mailer eller sender til hende.  »Hvis læserne sender forslag til mig om historier, de gerne vil have, sætter jeg en Valby-julehistorie sammen af de historier, de vil høre«, siger Maria Rørbæk.  Så nu gælder det bare om at fatte pen eller tastatur, så hun kan komme i gang med at skrive sin Valby-julehistorie på baggrund af et eller flere læserforslag.  Læs historien her Julehistorien har af gode grund ingen titel endnu. Men den endelige historie bringes i Valby Bladet den sidste onsdag i november, inden vi går ind i den travle julemåned. Så hvad vil du have? Valbynisser med vathoveder eller særlige engle i Valby Langgade? Spioner i juletræet på Tingsstedet, spøgelser i Spinderiet eller 10.000 rensdyr på Valby Station? Julemænd i Valbyparken, bedstemødre i kaner, forsvundne julegodter eller julestjernen på himlen over Monrads Plads? Eller den lille pige med svovlstikkerne som hiphopper i Akacieparken og Josef fra Betlehem, der længes hjem? Kun fantasien sætter grænser.  Send dit forslag til julehistorien -gerne som stikord -så det senest er fremme onsdag den 16. november, så den gode digter kan komme i gang med at mikse og fikse alle tiders juleeventyr med Valby-stempel på.  Send et brev til Maria Rørbæk, Bjørnsonsvej 84 2500 Valby. Eller mail til mail@mariar. dk Julekalender på vej Maria Rørbæk har skrevet bogen »På kanten -danskere udsendt til krig og katastrofe«, der blandt andet beskrev den virkelige historie, som gav inspiration til Bier-filmen »Hævnen«. Og til foråret udsender Gyldendals Forlag hendes børne-billedbog, »Farvel, sut, sagde krokodillebarnet«. Desuden skriver hun en blog på nettet med børnehistorier hver uge. http:// www.  godnathistoriertilditbarn.  blogspot. com/ »Jeg har vitterligt skrevet en historie hver eneste uge, så der nu er mere end 40 historier.  Mange har været inde og læse dem. Der har været mere end 4000 sidehenvisninger, selv om jeg kun har spredt budskabet om bloggen på min egen Facebook-profil«, siger hun. På bloggen har børn og voksne mulighed for at komme med ideer og ønsker til historier. Og så er hun lige nu ved at lægge sidste hånd på julekalenderen »Nisserne i troldeskoven«, som Valby Bladets læsere får mulighed for at følge med i, når vi når frem til julemåneden. Både i Valby Bladet hver onsdag og dagligt på vores sociale site www.dinby.dk.  DET ER GANSEK VIST: En badestrand i Valbyparken kan blive en realitet inden for en overskuelig fremtid -men hvilket strandmiljø drømmer valbyfamilierne om? Det vil Valby Lokaludvalg gerne vide meget mere om, og har derfor lånt sig ind i et lille sandhjørne på Toftegårds Plads lørdag den 2. juni fra kl. 10-17, hvor DBU's store Beach Soccer turnering finder sted.  »I vores hyggelige sandhjørne vil vi, med hjælp af strandstole, strandlegetøj og parasoller, skabe en smagsprøve på Valby badestrand. Og her håber vi at rigtigt mange kigger forbi og kommer med deres ønsker til indretningen af den rigtige Valby Badestrand, ligesom de kan møde medlemmer af Valby Lokaludvalg til en dialog om muligheder og forudsætninger for strandens virkeliggørelse,« fortæller projektleder i Valby Lokaludvalg Louise Lind.  Harrestrup Å skal renses Og sammen med Lokaludvalget glæder hun sig til ønskesedlen fra borgerne. »Naturstrand med shelter, beachvolley, badebro, udspringstårn, vandrutsjebane eller noget helt andet? Hvis Valby skal have sin egen badestrand i Valbyparken, hvordan skal den så se ud og hvilke aktivitetsmuligheder skal den indeholde? For en strand er ikke bare en strand, men kan have mange forskellige udtryk, siger Louise LInd.  Forudsætningen for at det bliver muligt at etablere en badestrand i Valbyparken er, at vandet fra Harrestrup Å bliver renset. Københavns Kommune har allerede afsat midler til en del af dette projekt, og der arbejdes i disse måneder på at færdiggøre et analysearbejde, der skal klarlægge hvordan man kommer helt i mål.  En Badestrand i Valbyparken er et ud af i alt 15 projekter, som Valby Lokaludvalg arbejder med at beskrive og konkretisere i regi af bydelsplan for Valby: En plan, der skal indgå i kommunens forhandlinger i forbindelse med de kommende års budgetforhandlinger.  RADONPROJEKT: I vinter igangsatte Valby Lokaludvalg et stort radonprojekt i samarbejde med Det Økologiske Råd for at afdække omfanget af radonforurening i Valby. Målingerne er nu sendt til analyse, og resultaterne bliver præsenteret på et stort borgermøde i Valby Kulturhus torsdag 25. juni.  »Det gik over al forventning.  Der var hurtigt over 100 tilmeldinger, men desværre havde vi kun mulighed for at måle i 22 huse. Men på borgermødet kan alle få råd og vejledning, uanset om de selv har fået målt eller ej,« siger miljømedarbejder Dorte Grastrup-Hansen fra Valby Lokaludvalg i en pressemeddelelse.    Få målt dit radonindhold   Radon er en radioaktiv luftart, der trænger ind boligerne gennem utætheder i fundamentet.  Radon er kræftfremkaldende og udgør en særlig risiko, hvis husets nederste plan (for eksempel i kælderen) anvendes til beboelse.  »Det er vigtigt at undersøge problemets omfang i Valby og forklare, hvordan folk selv kan få målt radonindholdet i deres bolig, og hvordan radonindholdet kan nedbringes, hvis der er et problem,« fortæller Kåre Press-Kristensen, seniorrådgiver i Det Økologiske Råd.  Radonmålingerne bliver præsenteret i anonymiseret form på borgermødet, hvor seniorforsker ved Statens Byggeforskningsinstitut Torben Valdbjørn Rasmussen også vil fortælle om radons sundhedsskadelige virkninger, og hvad man kan gøre for at reducere radonforureningen.  Som led i projektet laves der en folder om radon i boliger og simple løsninger til at nedbringe radonindholdet.  Det er vigtigt at undersøge problemets omfang i Valby og forklare, hvordan folk selv kan få målt radonindholdet i deres bolig, og hvordan radonindholdet kan nedbringes, hvis der er et problem.  KÅRE PRESS-KRISTENSEN, seniorrådgiver i Det Økologiske Råd.    Fakta OM RADON   Radon er en radioaktiv luftart, der trænger ind i vores boliger gennem utætheder i fundamentet  Radon er ansvarlig for halvdelen af den samlede bestråling af den danske befolkning  Radon er den hyppigste årsag til lungekræft efter rygning ifølge Sundhedsstyrelsen  Hos børn øger radon risikoen for akut leukæmi  I København er der de seneste ti år fundet radon over den vejledende grænseværdi i lidt over hver tredje bolig. Risikoen er størst i rum med høje niveauer, hvor beboere opholder sig længe, for eksempel soveværelser og stuer/ opholdsrum i husets nederste etage Kilde: Valby Lokaludvalg.  FODBOLD: Danskerne -og i særdeleshed københavnerne -strømmer ind i fodboldklubberne.  Den organiserede fodbold har endnu en gang slået rekord. Og det er ikke mindst pigernes fortjeneste.  Alene fra 2010 til 2011 voksede antallet af pige-og kvindemedlemmer under DBU København fra 4.478 til 5.376. På landsplan dyrker tæt på 78.000 piger og kvinder organiseret fodbold.  Og nu breder kvinderne sig også til Valby Bladet Cup. Samtidig med at årets udgave af den traditionsrige herrefodboldturnering fløjtes i gang onsdag den 1. august på Rikken Park, går der en kvindefodboldkamp i gang på den tilstødende 7-mandsbane. BK Hellas og Vigerslev Boldklub har æren af at åbne Valby Bladet Kvinde Cup 2012.  Hele kvindeturneringen afvikles parallelt med herreturneringen.  Det vil sige, at når eksempelvis herreholdene fra Rikken FC og BK Pioneren tørner sammen på 11-mandsbanen, så mødes kvindeholdene fra de samme to klubber på den tilstødende 7-mandsbane. Det samme gør sig gældende hos Valby Boldklub på Værkstedvej, hvor pulje B afvikles.  Eneste forskelle på herre-og kvindeturneringen er, at kvindekampene er 7-mandskampe af 2x30 minutters varighed mod herrernes traditionelle 11-mandskampe af 2x45 minutters varighed.  Og så er to af deltagerklubberne også byttet ud. I kvindeturneringen erstattes FC Udfordringen med BK Hellas, og BK Frem er byttet ud med FC Culpa. Det sker af den simple grund, at hverken Udfordringen eller Frem råder over en kvinde-/ pigeafdeling.    Manpower   I herrernes udgave af Valby Bladet Cup -i øvrigt den 11. af slagsen -er alt ved det gamle.  De otte deltagerklubber fra sidste års turnering har alle fået genvalg. Det borger for kvalitet.  For Valby Bladet Cup 2011 bød på en perlerække af tætte og velspillede kampe.  Og holdene er bestemt ikke blevet svagere siden sidste år.  Tværtimod. Stort set alle klubber er sluttet højere i deres respektive DBU København-række, end de gjorde for et år siden.  Og én ting er sikkert: der vil blive gået til den. For der er både pokal, penge og ikke mindst prestige på spil.  Pokal i form af den 51 centimeter høje vandrepokal.  Penge i form af 4.000 kroner til vinderholdet, 2.000 kroner til nummer to og 1.000 kroner til hver af de tabende semifinalister.  Prestige i form af titlen som uofficiel Valby-mester. Hvadenten det er Buenos Aires, Rom, Istanbul eller Valby bliver der altid gået lidt ekstra til den, når den lokale ære og håneret er på spil. Således også i Valby Bladet Cup, der byder på hele 15 intense lokalopgør i løbet af 11 dage.    Storstilet finaledag   Efter et enkelt år hvor begge puljer blev afviklet i Valby Idrætspark hos Fremad Valby og BK Frem, er Valby Bladet Cup i år tilbage i vante omgivelser hos Rikken FC og Valby Boldklub.  Alle kampe i pulje A samt den første semifinale bliver afviklet på Kulbanevej. Puljen har -foruden værterne fra Rikken -deltagelse af BK Pioneren, FC Udfordringen og Vigerslev Boldklub.  Kampene i pulje B spilles på 100-års jubilaren Valby Boldklubs hjemmebane på Værkstedvej.  Det samme gør den anden semifinale samt den store finale lørdag den 11. august -i øvrigt som kulminationen på et større jubilæumsarrangement.  Foruden værtsklubben tæller pulje B Fremad Valby, FC Sydhavnen og BK Frem.  Nummer ét og to i hver af de to puljer kvalificerer sig til semifinalerne, hvor nummer ét fra den ene pulje møder nummer to fra den anden og omvendt. Vinderne af de to semifinaler mødes naturligvis i finalen.  Vinder-og topscorerpokaler samt pengepræmier bliver overrakt af Københavns kultur-og fritidsborgmester, Pia Allerslev ( V).  Se spilleplanen for både Valby Bladet Cup og Valby Bladet Kvinde Cup på bagsiden af dette tillæg og følg med på www.  dinby. dk/ valby. Der er naturligvis gratis adgang til samtlige 30 kampe.  Vel mødt.  Det var her, det hele begyndte. Her, at Brygger Jacobsen en novemberdag i 1847 kunne nyde Carlsbergs første bryg. Og herfra, at Carlsberg lidt efter lidt udvidede produktionen og begyndte den eksport, som siden har ført den danske bryggerikoncern ind i bryggeriernes globale superliga.  Men i onsdags, den 3. december 2008 kl. 18.47, blev der sat punktum for 161 års ølbrygning i større skala i Valby, da Carlsberg tappede den sidste pilsner på grunden ved Valby Bakke, der dog fortsat skal huse Carlsbergs hovedsæde samt et museum og husbryggeriet Jacobsens mindre produktion af specialøl. Carlsberg Danmarks masseproduktion er i stedet blevet samlet på det udvidede, topmoderne industribryggeri i Fredericia. Jagten på en bedre bundlinje har med andre ord vundet over følelserne for Brygger Jacobsens historiske bryggeri.  Arkivar i Carlsberg, Ulla Nymand, der har et indgående kendskab til Carlsbergs 161-årige historie, kaldte dagen for en historisk og lidt vemodig dag. Hun glæder sig dog over, at en årelang byudvikling kan gå i gang på Carlsberg-grunden næste år, og at en række historiske bygninger bevares.  "Nu får vi jo Vores By i stedet for, og det er naturligt med en fornyelse af området. Historien fortsætter, og vi er stadig til stede i Valby, hvor vi bl.a. har vores hovedkvarter," siger Ulla Nymand.  Carlsbergs gamle bryghus er blandt de bygninger, der bliver bevaret og kommer til at ligge næsten side om side med den nye tætliggende bydel, som Carlsberg er ved at forberede.     Følsom beslutning   Selv om lukningen af bryggeriet i Valby er en følsom beslutning, mener Ulla Nymand, at lukningen er helt i Brygger Jacobsens ånd.  "Brygger Jacobsen valgte i sin tid at flytte uden for byen til det fjerne Valby for at få plads til bryggeriet. Det er det samme, vi gør nu, hvor produktionen flyttes til Fredericia," siger hun.  En rigtig stor del af danskernes øl gennem de seneste 150 år er blevet brygget i Valby. Har du noget bud på, hvor mange øl, der er blevet brygget på Valby Bakke gennem tiderne?  "Det tror jeg ikke, at der er nogen, der har overblik over. Men der er blevet brygget rigtig, rigtig mange milliarder øl på bryggeriet i Valby gennem tiderne. Alene ved den sidste tapning blev der tappet 180.000 flasker. Men hvis man går tilbage til 1850erne, var tallene noget anderledes. I 1857 blev der eksempelvis kun brygget samme mængder øl, som vores lille husbryggeri Jacobsen brygger i dag" siger Ulla Nymand.  Flytningen af bryggeriet i Valby er en del af en omfattende strategi, hvor man samler produktionen på færre, større bryggerier. .   VALBY LANGGADE: Trafikafviklingen på Valby Langgade er problematisk og Valby Langgade/ Toftegårds Allé er et trafikalt knudepunkt. Der opstår dagligt situationer med lange køer af biler, der skal til venstre af Toftegårds Allé -med kamp mellem cyklister og øvrige bilister i den resterende vognbane til følge. Det skaber usikkerhed og utryghed cyklister og bilister imellem -og for den sags skyld også fodgængere, da mange cyklister vælger at smutte ind over fortovet for at undgå at vente eller køre zigzag mellem bilerne.  Det må vi kunne gøre bedre.  Venstre vil gerne sikre en bedre trafikafvikling. Vi ønsker at afvikle trafikken hurtigt og effektivt og skabe bedre sikkerhed for de bløde trafikanter med en cykelsti på det manglende stykke på Valby Langgade mellem Gammel Jernbanevej og Annexstræde, uden at dette sker på bekostning af parkeringspladser, som er til gavn for såvel beboere som de lokale butikker.  Vores forslag til en helhedsløsning er, at der i udadgående retning tilføjes en cykelbane på Valby Langgade, mens der i indadgående retning tilføjes en cykelsti via Annexstræde og Gammel Jernbanevej. Cykelstien i indadgående retning forbindes på denne måde til Carlsberg-ruten via Banevolden og til supercykelstien på Vigerslev Allé via Hønsebroen.  Det vil skabe bedre trafikafvikling og i særdeleshed bedre forhold for cyklisterne - samtidig med at det kun koster få parkeringspladser.  Som en mere invasiv løsning kan det overvejes at foretage en omlægning fra gennemgående til ensrettede veje i området for at optimere trafikafviklingen og muligheden for at etablere (tiltrængte) P-pladser ved at etablere skråparkering.  Under alle omstændigheder skal omlægninger forankres lokalt og lokale forhold skal indtænkes, herunder muligheden for at etablere underjordiske p-pladser ved nybyggerier i området.  UVores forslag til en helhedsløsning er, at der i udadgående retning tilføjes en cykelbane på Valby Langgade, mens der i indadgående retning tilføjes en cykelsti via Annexstræde og Gl. Jernbanevej.  CECILIA LONNING-SKOVGAARD (V), beskæftigelses og integrationsborgmester RENÉ BREDAL (V), Venstre i Valby GITTE BRØNDUM (V), Valby Lokaludvalg.  - Det var helt vemodigt at være til mit sidste møde i Valby Lokaludvalg, fortæller billedkunstneren Therese Licht Nielsen, der har været en af de aktive, frivillige ildsjæle i Valby, der har forsøgt at gøre en forskel.   Hun flytter fra Valby, da huset på J. P. E Hartmanns Allé er blevet solgt og i stedet skiftet ud med mere landlige omgivelser i Grevinge. Den fremtidige bopæl bliver den gamle stationsbygning i Grevinge, hvor trinbrættet til den lokale station befinder sig lige uden for stuevinduet. Men hun har også fået en lejlighed på Østerbro, så hendes datter kan fortsætte i gymnasiet i København.  - Jeg har købt en nedlagt stationsbygning i Odsherred, der bliver mine nye rammer. Der er en skøn parklignende have til huset på 2.600 m2, som jeg glæder mig meget til at nusse i. Men jeg skal også have mit værksted på adressen. Jeg forsøgte at finde en bolig i Valby, men det var desværre ikke muligt fortæller hun.   Therese har været den kreative sjæl i lokaludvalget og har også siddet i kulturrådet. Så det var nærmest oplagt, at hun skulle besætte den kulturelle stol i lokaludvalget, da muligheden bød sig.   - Jeg har boet tyve år i Valby og det har været skønt. Mit virke som frivillig startede oprindeligt i grundejerforeningen på vejen, og så gik det ellers derudaf, fortæller hun.     Sat sine aftryk   - Det har været dejligt at have haft indflydelse på sin egen hverdag. Og der har været mange projekter undervejs gennem lokaludvalget, hvor jeg føler, at jeg har sat mine anonyme fingeraftryk. Jeg føler, at jeg har været engageret i mit nærmiljø ved at have siddet i lokaludvalget, fortæller Therese Licht Nielsen.   Med afgangen fra lokaludvalget vil hun gerne opfordre andre til at sætte sig på den tomme stol med den kulturelle baggrund. Hun mener, at det er vigtigt at folk med et godt netværk i Valby bliver involveret i arbejdet og kæmper for tingene.   - Valby Lokaludvalg er jo stedet, hvor man kan blive hørt og har mulighed for at tage et initiativ i forhold til Københavns Kommune. Jeg kunne godt tænke mig, at personen der overtog efter mig, var en person fra undergrundsmiljøet, siger hun.  Hun har sagt til lokaludvalget, at hvis de kan bruge hende som konsulent, så stiller hun gerne sin viden om det kulturelle liv i Valby til rådighed.   - Jeg har godt set, at man søger folk til Østerbro Lokaludvalg. Men jeg har besluttet med mig selv, at hvis jeg skulle sidde i et lokaludvalg, så skal det være i Valby. Det er jo i Valby, hvor jeg kender folk, smiler hun.     Det der betyder noget   Det er ikke den nemmeste opgave i verden at få folk til at bruge tid på det frivillige arbejde. Men hvis der ikke var noget Valby Lokaludvalg lige pludselig og kulturdagene ikke blev til noget, så ville det bestemt være noget, som man ville lægge mærke til, mener Therese Licht Nielsen.  - Jeg tror, at lokaludvalget betyder noget, hvis der f.eks. ikke blev arrangeret kulturdage næste år. Det ville være noget, man ville lægge mærke til. Lokaludvalget har også midler til at sætte ting i gang og det er vigtigt, at folk gennem deres netværk får spredt budskabet om lokaludvalget, understreger hun.  Kun en gang er hun kommet for sent til et møde og en anden gang blevet væk.  - Jeg er nok, den er har haft den højeste mødedisciplin. En gang kom jeg for sent til et møde på grund af et bryllup, og en anden gang måtte jeg køre en ven på sygehuset, og måtte blive væk fra et møde, forklarer hun.  Til de kommende kræfter i Valby Lokaludvalg, hvor der i skrivende stund er to ledige stole, har hun et godt råd at give videre.  - Man bestemmer jo selv hvilket niveau, man vil lægge i arbejdet. Det er jo bedre med lidt end ingenting, smiler hun.  Den kommende tid skal bruges på at smide livet i Valby i flyttekasser og fordele dem mellem huset i Grevinge og lejligheden på Østerbro. Men hun lover at komme til Valby lige så tit det kan lade sig gøre.      hee     b-l.dk   POESI MED KRAFT: Det begyndte i det små, men med tiden er poetry slam med fokus på underholdning og digte blevet en tilbagevendende succes i Valby.  Kunstarten, der i udlandet kan trække tusinder af tilskuere, fylder med Peter Dyreborg i spidsen jævnligt skuespilhuset på det Kongelige Teater. Og måned efter måned er det for udsolgte sale, at der bliver kastet med ord fra scenen i Valby Kulturhus.  På fredag bliver finalen i Københavnermesterskaberne i Poetry Slam holdt i -naturligvis -Valby.  »Der har været danmarksmesterskab i Poetry Slam i ti år. Men det lokale københavnermesterskab har været fraværende en årrække. Nu laver vi det for første gang i Valby.  Og det skal være der hvert år, hvor det skal samle den københavnske poetry-scene,« siger Peter Dyreborg.    Grundlaget i orden   Der er efterhånden et godt publikumsgrundlag og nogle dygtige poetry-slammere i hovedstaden.  »Derfor giver det mening at have et lokalt mesterskab i København. Og det har været naturligt for mig at lægge det i Valby, fordi der efterhånden er et rigtig godt stampublikum i Valby. Jeg kan jo se, at de poetry-arrangementer, der er i Valby, er noget, folk kommer til, og noget folk taler om.« Med en stille insisteren har han fået lavet en naturlig kobling mellem ' poetry slam i København' og bydelen Valby.  »Det er lykkedes at skabe en scene, hvor man tænker Valby, når man tænker poetry slam.  Den største scene er jo skuespilhuset på det Kongelige Teater, hvor der kommer 500 mennesker.  I Valby kommer der 200. Men det er til gengæld kun en gang i mellem, der er poetry på det Kongelige Teater. Valby er derimod ved at blive ' stedet', man går hen,« siger han.    Indledende runder   I september, oktober og november var der kvalifikationsrunder til Københavnermesterskabet i poetry slam. Her dystede deltagerne for fulde huse, og det samme bliver -naturligvis -tilfældet ved finalen på fredag.  »Vi fik udsolgt billetterne til finalen på mindre end to dage.  Så der har længe været udsolgt.  Det er flot. At der er solgt 200 billetter til digtoplæsning i Valby på mindre en to dage,« siger Peter Dyreborg.  Derfor mener han også, at der er potentiale og publikum nok i kunstarten til en snarlig udvidelse.  »Fremover får vi nok brug for et lidt større sted. Jeg vil tro, vi i år godt kunne have solgt det dobbelte. Derfor er det kun naturligt at se efter et lidt større sted til næste finale,« siger han og løfter sløret for, at det kunne blive rigtig stort. Hvis det står til ham.  »I løbet af 2016 skal scenen i Valby Kulturhus for alvor fasttømres, og vi skal have fuldt hus hvert gang. Det kan være, at det vokser nok til, at vi næste gang kan holde finanel i Valby Hallen.«.    Før fanden får sko på   Det er som nævnt allerede for sent at sikre sig billetter til finalen på fredag. Men der kommer heldigvis andre muligheder.  »Jeg siger det jo hver eneste gang. Man skal huske at købe billet i god tid. Folk har tit troet, jeg siger det, for at markedsføre arrangementerne. Men de er ved at erfare, at man faktisk skal være ude i god tid for at få en billet,« siger han og fortsætter: »Men fordi københavnermesterskabet blev så hurtigt udsolgt, laver vi fredagen efter, altså 22. januar, et show med de tre bedste fra Københavnermesterskabet i Skuespilhuset.  Læs meget mere om poetry slam og kommende begivenheder på: peterdyreborg. dk og kulturvalby. kk. dk.  UDet er lykkedes at skabe en scene, hvor man tænker Valby, når man tænker poetry slam PETER DYREBORG, poetry slammer.  Lørdagens lokal-og topopgør blev spillet på Valby BK's hjemmebane på Værkstedvej, som var præget af det voldsomme efterårsvejr med kraftig regn og blæst.  Hjemmeholdet startede bedst og kom foran efter ti minutters spil. Målscorer for en sjælden gangs skyld: Senai Solommon. Vigerslev BK svarede dog hurtigt igen, da Jonas Vigger sendte en ripost fra et langskud i nettet.  Udligningen satte en stopper for Valbys dominans. Vigerslev kom langt bedre med, og spillet bølgede frem og tilbage i den efterfølgende periode.  Vigeslev var tæt på et føringsmål i det 34. minut, men Valby-keeper Rabie Bachnak reddede og satte et kontraangreb i gang. Her tog Valbys Yaw Omeheng sagen i egen hånd, afdriblede et par Vigerslev-spillere og bankede bolden ind med et flot langskud. 2-1 til Valby ved pausen.  I 2. halvleg var hjemmeholdet klart bedst. Det blev hurtigt 3-1, da Kristian Abrahamsen, headede et hjørnesparksindlæg i nettet. Scoringen punkterede gæsterne fra Vigerslev. Pludselig producerede Valby den ene målchance efter den anden.  Det udnyttede holdets topscorer, Jimmi Krøyer, to gange og øgede således til både 4-1 og 5-1.  Kampen endte 5-1 til Valby Boldklub, der - ifølge holdets cheftræner Max Mestour - spillede sæsonens hidtil bedste kamp. Sejren og de tre point sender Valby op på 2. pladsen i serie 2, mens Vigerslev dumper ned på 5. pladsen.  Sidst Valby Boldklub og Vigerslev Boldklub mødtes, var i semifinalen ved sommerens Valby Bladet Cup. En kamp som havde meget til fælles med lørdagens topopgør i serie 2: Valby vandt ganske vist » kun « semifinalen med 4-1, men ligesom i lørdags, så faldt Vigerslevs enlige scoring ved stillingen 1-0 til Valby. Som tilfældet var det i lørdags, så gjorde Yaw Omeheng det til 2-1, mens Jimmi Krøyer scorede kampens to sidste mål. Præcis som i lørdags.  STYREGRUPPE PÅ SKRUMP: Når programmet for årets kulturdage skal strikkes sammen, bliver det med en kok i kulturgryderne.  Ny projektleder bliver Dorthe Sørensen Eren, der i flere år som netværksarbejder i Lokaludvalgets sekretariat har haft ansvaret for de mange andre udadvendte aktivivteter, som Lokaludvalget løbende søsætter.  Hun afløser den hidtidige projektleder for kulturdagene, Jannik Knudsen, der har meddelt, at han ikke længere står til rådighed til den opgave.  »Der venter en stor og spændende kommunikationsopgave i Kultur Valby, der samler Valby Kulturhus, Valby Bibliotek, Prøvehallen og Vigerslev Bibliotek.  Den opgave betyder, at jeg fremover ikke får samme mulighed for projektledelse af kulturdagene,« fortæller Jannik Knudsen.  Og ikke alene kommer der ny rorgønger på kulturskuden.  Samtidig kommer ansvaret for planlægningen og gennemførelsen af Valby Kulturdage fremover til at ligge hos Valby Lokaludvalg. Det ligger fast efter at Valby Lokaludvalget på sit møde tirsdag aften besluttede en ny organisering med en slank og mere dynamisk styregruppestruktur.  »Det har været spændende at stå i spidsen for planlægningen igennem de seneste seks år. Kulturdagene i 2010 blev måske de bedste nogensinde, hvor alt stort set klappede, som det skulle. På den baggrund er det måske en meget god idé at se med friske øjne på, hvordan man kan gøre det anderledes fremover, så det høje niveau fastholdes,« slutter Jannik Knudsen.  KOM OG VÆR MED: De seneste par år er Store Forårsrengøring blevet en fast bestanddel af forårsprogrammet i Valby.  Dagen er arrangeret af Valby Lokaludvalg i samarbejde med Områdefornyelsen Gl. Valby, og sidste år samlede borgerne i Valby ti ton skrald sammen. I år er håbet, at endnu flere tilmelder sig, så Valby igen kan vise resten af København, hvordan man samler skrald.  Ali Khashyar, der sidste år samlede ind med sin søn, ser dagen som en måde at give noget tilbage til byen på: »Valby er min by, og jeg er meget glad for at bo her. Derfor vil jeg også gerne være med til at passe på den og sørge for, at den er pæn og ren,« siger Ali Khashyar.  For Ali er det sociale en meget vigtig del af Store Forårsrengøring: »Som indvandrer er det meget nemt at isolere sig i sin lejlighed. Når man ikke er så god til dansk, har man ikke lyst til at melde sig til arrangementer.  Men det er vigtigt at lave noget sammen med andre -det giver energi. Og Store Forårsrengøring handler jo ikke bare om at samle skrald - det er et hyggeligt arrangement, hvor vi også spiser sammen, og det er med til at give et fællesskab,« forklarer Ali Khashyar.  Ali er en af Akacieparkens miljøambassadører, hvilket indebærer, at han i det daglige hjælper andre beboere med at blive klogere på bl. a. indeklima, økologisk mad, miljøvenlig rengøring og affaldshåndtering.  Og netop miljøambassadørerne går ofte forrest til Store Forårsrengøring, fortæller indsamlingsansvarlige for Akacieparken Mette Jo Leisner fra Bo-tikken:.    Ingenting er gratis   »Miljøambassadørerne tager deres børn med ud og samle skrald, er det er en meget god og konkret anledning for forældrene til at tage en snak med deres børn om, hvad det betyder at passe på vores fælles ting. Vi har også mange børn og unge med til Store Forårsrengøring uden forældre, og der ligger en vigtig opgave i at lære dem ikke bare at smide skrald på jorden. Generelt har børn jo den opfattelse, at der altid kommer nogle og rydder op efter dem, men hvis vi forklarer dem, at det koster penge at rydde op, og jo mere de sviner, jo mere skal de og deres familier betale i husleje, så bliver det meget konkret, og det forstår de,« fortæller Mette Jo Leisner.  Meld dig i dit nærområde Både Mette Jo Leisner og Ali Khashyar kan mærke en stor forskel i mængden af skrald i området. Men ligeså vigtigt kan de se et skift i indstillingen hos flere beboere fra at være ligeglade med deres nærområde, til gerne at ville gøre en ekstra indsats. Hvis du også gerne vil gøre en indsats for at holde Valby ren, kan du melde dig til at samle skrald i dit nærområde.  Du kan du tilmelde dig ved at skrive til valbylokaludvalg@okf. kk. dk. Frist for tilmelding er den 16. april.  FODBOLD: Alt kan ske i fodbold.  Der er bestemt også sket meget i seneste to ugers tid under den 17. udgave af Valby Bladet Cup.  Målene er som vanligt raslet ind, og intensiteten og iveren efter at vinde den lokale håneret er ikke blevet mindre med årene. Mere uventet var det for mange, at det var to serie 2-hold, der spillede sig hele vejen frem til finalen.  Fremad Valbys (forstærkede) 2. hold skabte en overraskelse af de helt store ved at besejre de seneste fire års vinder, Boldklubben Frems hidtil suveræne (og ligeledes forstærkede) 2. hold.  Fremad Valby tog i den grad frem'erne på sengen ved at score hele tre gange inden for de første 14 minutter af torsdagens finale. Det blev også 4-0, inden Frem vågnede. Efterslæbet viste sig dog for stort, og Frem tabte 2-4.  Nederlaget var frem'ernes første i Valby Bladet Cup-sammenhæng i 19 kampe. Ikke siden semifinalenederlaget til FC Sydhavnen i 2013 er Frem gået fra banen som taber.    Bitre finalenederlag   Med choksejren over Frem var Fremad Valby nu blot én sejr fra den første triumf i Valby Bladet Cup siden 2012. Modstanderen i lørdagens finale var BF Sydhavnen (Boldklubben Frederiksholm Sydhavnen), der i sin semifinale slog sidste års finalister fra FC Udfordringen med 1-0 i en tæt og intens fight.  Selvom fusionsklubben BF Sydhavnen blot har et halvt år på bagen og derfor i sagens natur deltog i Valby Bladet Cup for første gang, så har de to moderklubber masser af Valby Bladet Cup-erfaring. Og både AIK Frederiksholm og FC Sydhavnen har bitre finalenederlag (2-3 mod henholdsvis Fremad Valby i 2004 og 2-3 Rikken FC i 2013) at se tilbage på.    Topmotiverede   Motivationen fejlede med andre ord ikke noget som helst, da dommer Talha Kücükavci fløjtede opgøret i gang. Det gjorde til gengæld paratheden hos BF Sydhavnen.  Der var spillet mindre end to minutter, da frederiksholmerne måtte se Jonas Bjørn Nielsen bringe Fremad Valby foran.  BFS'erne virkede rystede og skulle lige bruge lidt tid på at børste chokket af sig. I den henseende var Kasper Bergstein effektiv. Først med en udligning i det 23. minut og så med en 2-1 scoring syv minutter senere. Især målet til 1-1 var en lille genialitet, da Bergstein sparkede bolden i nettet bag sin egen støttefod. 2-1 ved pausen.    Stillingskrig   Første halvdel af 2. halvleg udviklede sig til lidt af en stillingskrig.  Det var småt med målchancer. Derfor lignede det også en afgørelse, da BFS kom på 3-1 ved Ronni Rasmussen i kampens 73. minut.  Ni minutter før tid øgede Vojislav Cubranovic til 4-1, og så var den sidste rest af tvivl om kampens udfald elimineret.  Det sluttede 5-1 til BF Sydhavnen, da Ronni Rasmussen fik lov at score sit andet mål med seks minutter igen. En lidt for stor sejr til BFS'erne spil og chancer taget i betragtning, men triumfen kunne der ikke pilles ved, og den umiddelbare glæde blandt ' de kongeblå' var ikke til at tage fejl af.  HÅBET ER LYSEGRØNT: Valby har stadig ikke fået sin nye biograf med fod under egne filmstrimler.  »Men forhåbentlig kommer den i det nye år,« siger den ukuelige bioman Katrine Clausager Rich, der har drømt om at blive biografdirektør, siden hun var en lille pige -og heldigvis for Valby, ikke har givet slip i drømmen.  Så mens vi venter på »Gaven fra Godot« fortsætter hun sin utrættelige kino-kamp, for at holde biografgryden i kog -og få flere medlemmer til foreningen.  Første spillested i det nye år er Valby Kulturhus, hvor Valby Kino fredag den 21. januar viser filmen »Little Children« fra 2006 i Kulturhuset.  »Vi viser filmen kl. 19 og billetter kan købes ½ time inden forestillingen til 40 kr. stykket, fortæller Katrine Clausager Rich, og minder om, at medlemmer af Valby Kino har gratis adgang, og at medlemsskab kan købes på aftenen.  Medlemsskab koster 300 kr. for 2011, og giver adgang til alle foreningens arrangementer.  Men du kan også bestille billetter ved at skrive en mail til billetter@valbykino. dk.  Fredagsfilmen i Kulturhusets teatersal får disse ord med på vejen af biografdirektøren selv: »Filmen kaster et kritisk blik på det amerikanske forstadsliv.  Vi følger den hjemmegående husmor Sarah, spillet af Oscarvindende Kate Winslett, som har svært ved at falde til i sin rolle som mor. Hun tiltrækkes af den ligeledes hjemmegående Patrick, som passer sin søn imens hans kone gør karriere som filmmager. Samtidig løslades en sexforbryder tilbage i det lille samfund efter at have afsonet sin straf. Filmen afslører dobbeltmoralen i det amerikanske samfund.  Den kradser i overfladen af det perfekte familieliv, og skeletterne vælter ud.  »... en film fyldt med smerte, ensomhed og dystre hemmeligheder, men også med ironisk humor og en trodsig kødets lyst, som placerer filmen milevidt væk fra det moraliserende.  « Berlingske Tidende, 5 stjerner.  »Filmens største præstation leveres dog, ikke overraskende, af Oscar-nominerede Kate Winslet. Med sin kødelige skikkelse og nervøse sex-energi er hun den menneskelige sprække i den overfladiske og sterile forstad: hamrende utro og en halvdårlig mor, men alligevel kan vi ikke andet end at holde af hende...« Information »På mange måder en raffineret film. Men også en film med bismag og knugende ubehag.« Jyllandsposten, 4 stjerner.  Der var håndboldspillere fra hele verden på besøg i valby-Hallen i sidste uge, da håndboldturneringen under Outgames 2009 blev afviklet under de bedst tænkelige forhold.  Stemningen var helt i top hele dagen, og der blev spillet virkelig god håndbold i Valby-Hallen. Det fik bl. a. det berømte danske håndboldlandshold "Bolsjedrengene" at mærke, da de under ledelse af Per Skaarup &amp; Co. tabte i en opvisningskamp til et blandet hold af Outgamesdeltagere fra Norge.  Vinderne af håndboldturneringen blev imidlertid et dansk hold, Danish D-lite fra Århus, der vandt foran norske Raballder og danske Pan I. I mændenes B-række blev vinderne " Dream Team" fra København, mens damernes række blev vundet af Panic fra København med SAS fra København på andenpladsen.  Men da spillet var slut kunne alle hygge sig sammen og glæde sig over et velafviklet håndbold-arrangement og Outgames 2009 i det hele taget.  København har fået mange roser for frisind og god behandling af minoriteter.  På initiativ af den daværende redaktør W. Winkelmann indkaldte Valby Bladet den 20. januar 1933 til offentligt møde tre dage senere i Ungdomshjemmet i Skolegade.  30 personer mødte op. 25 af dem blev enige om at stifte en lokal badmintonklub, som til at starte med fik navnet Valby Badminton Klub ( VBK), men fire måneder senere skiftede navn til Valby Badminton Club ( VBC).  Lærer Kr. Madsen blev klubbens første formand.  I de første tre år spillede man, hvor der var plads: I KFUM's festsal på Gammel Jernbanevej, på brandstationen på Howitsvej og i Teknologisk Instituts store sal samt i diverse skolers gymnastiksale.  Fast inventar i datidens badmintontasker var et stykke kridt til at tegne banen op med. Mange steder manglede banen en smule i længden, men så kridtede man banen op på væggen i stedet.  Den 11. november 1936 indviede VBC sin egen badmintonhal med to baner på Skellet 30. Hallen blev bygget af et konsortium bestående af blandt andre landsretsagfører Rich. Magtengaard og malermester Aage Thomsen. Desuden solgte man folkeaktier til 50 kroner stykket. I 1979 købte VBC hallen, som klubben ejer den dag i dag. I efteråret 1980 blev VBC-hallen bygget om og udvidet fra to til tre baner med klublokale og omklædningsrum.  Som den eneste badmintonklub i København er Valby Badminton Club en del af bookingsystemet www.  badmintonbanen. dk, hvor man kan booke en bane i den hyggelige hal i Valby.    Køppen startede i VBC   Valby Badminton Clubs medlemsliste har talt mange dygtige badmintonspillere gennem årene. Blandt andre kan nævnes Palle Granlund og ikke mindst Kirsten Thorndahl, som efter en lang karriere i verdenstoppen meldte sig ind i VBC i 1960. På daværende tidspunkt havde Thorndahl allerede vundet hele ni All England-mesterskaber siden det første i 1947. Som VBC-medlem blev det såmænd til yderligere to titler ( i mixeddouble med Finn Kobberø), således at Kirsten Thorndahl nåede op på i alt 11 All England-mesterskaber.  Det ubestridt største talent Valby Badminton Club har fostret, er Lene Køppen. Hun begyndte karrieren i VBC i en forholdsvis sen alder.  Lene Køppen var således 13 år, da hun første gang troppede op på Skellet. Otte år og et dansk mesterskab senere skiftede hun -i 1974 -til Danmarks dengang førende badmintonklub, Gentofte BK.  Gennembruddet på verdensplan kom i 1977. Det år blev Lene Køppen verdensmester i både damesingle og mixeddouble ( med Steen Skovgaard) og var desuden i singlefinalen ved All England.  Det var hun også i 1981, mens Lene Køppen i 1979 og 1980 strøg helt til tops og vandt den prestigefyldte engelske turnering.  Valby Badminton Club har også fostret en af de helt store badmintonledere.  Frem til sin død i 1965 bestred N. P. Kristensen både danske og internationale topposter.  1950-64 var han formand for Danmarks Badminton-Forbund og 1964-65 formand for det internationale forbund, IBF.    Fjernsyn fra Skellet   VBC har aldrig tilhørt sværvægterne i dansk badminton.  Til gengæld var klubbens åbne singlemesterskaber ' VBC Open' lidt af et tilløbsstykke igennem en lang årrække.  Turneringen var en af landets mest prestigefyldte og tiltrak hvert år udenlandske profiler samt hele den hjemlige elite. Finalerne blev sågar vist på tv. De første åbne VBC-elitemesterskaber blev afholdt i 1939. Turneringen fortsatte helt frem til 1987.  Selvom Valby Badminton Clubs 75-års jubilæum blev markeret med to års forsinkelse, så var der bestemt masser at fejre. Klubben var den blot femte badmintonklub i Danmark, der rundede de 75 år. Skovshoved IF var den første, efterfulgt af Københavns BK, Gentofte BK, Frederiksberg BK og altså lille Valby BC fra Skellet.  På lørdag tager Zone2 proppen af et nyt koncept, som de har døbt "børn og bedste". - Et navn som leder Iben Ravn har valgt ud fra den "skumle" bagtanke, at det netop signalerer hvad arrangørerne gerne vil: Nemlig at børnene til at tage sin bedstemor, onkel, moster eller bedstefar med  for at have en hyggestund sammen. "Og hvad er mere oplagt end at starte her i december, hvor der skal hygges og jules sammen med dem vi holder af".  Arrangementet finder sted fra kl. 13 - 16 i Mødestuen ved Caféen i Valby Kulturhus. - Og både børn og voksne kan godt allerede glæde sig til at lave julepynt af genbrug, fordi det er sjovt, smukt og meget besparende, fortæller Lene Haubroe fra Grøn Valby.   I lørdagens juleværksted kan man også møde Hilde, Anja og Lene, der med gamildt julesind deler ud af deres sprudlende idéer.   I juleworkshoppen bliver der mulighed for at lave sit helt eget design af julehjerter, julekasser og engle. Alt produceres selvfølgelig af genbrugsmaterialer som tyl, knapper, plastikflasker, korkpropper, dameblade, folien fra fyrfadslys, bobleplast, perler og palietter, og ikke mindst masser af godt humør.  Jens Kramer Mikkelsen bliver også socialdemokraternes bud på overborgmesterposten til næste valg.

Ja, det har vi da heller ikke været i tvivl om, men spørgsmålet er bare, hvor mange stemmer Socialdemokratiet får ved næste valg, og om det overhovedet kan lade sig gøre at få posten som overborgmester?

Hver gang, der er valg, bliver Valby kaldt Socialdemokratiets Højborg.

Dvs., at det er der, de fleste stemmer plejer at falde for partiet.  Ved sidste valg var der 231.959 gyldige stemmer i Københavns Kommune, hvor Socialdemokraterne fik 68.091 stemmer, hvilket svarer til 17 kandidater ud af 55 BR-medlemmer.

Af disse 68.091 stemmer kom de 5599 fra Valby.  Kig godt på disse tal Kramer!  De går nedad næste gang!  Da jeg gik rundt og samlede underskrifter ind, lød det hele tiden:  Jeg vil kraftdæleme ikke stemme på Socialdemokratiet næste gang.  Det samme har

de lokale socialdemokrater erfaret.  Selv de lokale socialdemokrater i bydelsrådet har nu erfaret, at man ikke lytter til dem.

  Skindemokrati   En af årsagerne til, at jeg gik ind i bydelsrådet, var, at jeg var træt af, at man ikke lyttede til os i diverse brugerbestyrelser.  Man sendte ganske vist en masse sager til høring, men det var mest af pligt.  Jo, man lyttede skam, men

når det bare gik ind ad det ene øre og ud ad det andet uden at efterlade spor, ja, så må man kalde det skindemokrati.

Nu skal vi have nærdemokrati, siger socialdemokraterne og snakker både høringer af brugerbestyrelser og om servicecentre.  Det var før en narresut, så hvorfor skulle det ændre sig?  Og hvad med den del af befolkningen, som ikke sidder i en

brugerbestyrelse?  Hvordan skal de høres?

Tilliden til Socialdemokratiet er væk.

De kan ikke dansk.  Spørgsmålet til folkeafstemningen lød:  Skal der med virkning fra 1. januar 2002 indføres bydelsstyre i alle bydele i Københavns Kommune?

De kan ikke huske:  Den kommende afstemning handler udelukkende om, hvorvidt den kommende forsøgsperiode skal omfatte hele byen eller kun skal fortsætte i de fire nuværende forsøgsbydele.  Citat af Kramer Mikkelsen fra medlemsbladet SIHovedstaden, nummer

3, august 2000, side 2.

De overholder ikke løfter:  Man flyttede beboerne fra Ålholm-hjemmet, fordi man skulle ombygge plejehjemmet, og i den forbindelse lovede man 12 beboere, at de kunne vende tilbage efter 1 år, så var ombygningen færdig.  Det er snart tre år siden, og man

har brugt millioner på projektering.  Man mangler bare at bevilge pengene til ombygningen.  Skal de allesammen dø, før ombygningen startes?  Hvorfor kunne de ikke blive boende indtil pengene var bevilget?

De kan ikke overskue konsekvenserne ved ændringer på budgetterne i omsorgsafdelingen, fordi der er for mange plejehjem m.m. Det er nu også betydelig lettere at administrere en mindre del af ældreområdet, og gribe ind med det samme.  Men man vil jo ikke

af med magten.

Uanset et demokratisk flertal i Valby, så lytter man ikke.  Det mest komiske man så gør, er at sætte dagsordenspunktet om nedlæggelse af bydelsrådene til høring i bydelsrådene.  Vi kan så bruge tid på at svare, selv om det er ganske givet,

Socialdemokraterne lytter jo ikke.  FODBOLD: De første otte udgaver af Valby Bladet Cup har kun haft tre forskellige vindere.  BK Frem vandt de to første år, hvorefter Fremad Valby og Valby Boldklub har fordelt de seneste seks titler med tre til hver.  Men måske 2010 bliver året, hvor en ny klub kommer til vinderfadet. Som nyoprykket serie 1-hold må Vigerslev Boldklub påtage sig en af favoritrollerne, mens en anden oprykker, FC Sydhavnen, der efter et forrygende forår sikrede sig avancement til serie 2, er en stærk outsider.  Afskrive skal man selvfølgelig heller ikke hverken sidste års finalist, BK Pioneren, eller værtsklubben, Rikken FC.  Som serie 4-hold er AIK Frederiksholm Valby Bladet Cups lavest rangerede klub og kan derfor kun overraske, hvilket den 82 år gamle traditionsklub før har gjort.  Valby Bladet Cup 2010 tegner med andre ord til at blive en mere åben affære end længe set. At der venter spillere, trænere og publikum 15 intense lokalopgør, hersker der i hvert fald ingen tvivl om. Der bliver knald på, når de otte naboklubber kæmper om retten til titlen som uofficiel Valby-mester.    Arbejdere og dynamit   Efter et enkelt år hvor Rikken -på grund af baneomlægning -udlånte værtsskabet til BK Pioneren, er klubben fra Kulbanevej tilbage i rollen som arrangør sammen med Valby Boldklub.  Alle kampe i pulje A afvikles på Kulbanevej. Det samme gør den ene semifinale samt den store finale lørdag den 7.  august. Puljen har -foruden Rikken -deltagelse af FC Sydhavnen, AIK Frederiksholm og BK Frem. Altså fire arbejderklubber i pulje A ( A som i Arbejde).  Kampene i pulje B bliver som altid spillet på Valby Boldklubs hjemmebane på Værkstedvej.  Foruden værtsklubben tæller pulje B Vigerslev Boldklub, Fremad Valby og BK Pioneren. Lidt af en dynamitpulje.  Nummer ét og to i hver af de to puljer kvalificerer sig til semifinalerne, hvor nummer ét fra den ene pulje møder nummer to fra den anden og omvendt. Vinderne af de to semifinaler mødes naturligvis i finalen.  Den afvikles lørdag den 7. august kl. 15.00, og dømmes af et af Danmarks største dommertalenter, 30-årige Kim Werge Lundberg, som til dagligt dømmer i 2. division og spås en nær fremtid i superligaen.  Vinder-og topscorerpokaler samt pengepræmier bliver overrakt af Københavns kultur-og fritidsborgmester, Pia Allerslev ( V).    De tre P'er   Udover pokal, hæder og ære spilles der om en samlet præmiesum på 8.000 rare danske kroner. De otte foregående år har Valby Bladet Cup budt på masser af intense opgør, hvor det har været tydeligt at se, at der ikke bare var tale om ordinære træningskampe, men at der også var både pokal, penge og prestige på spil.  Pokal i form af den 51 centimeter høje vandrepokal. En klub kan i øvrigt vinde pokalen til ejendom, såfremt den vinder Valby Bladet Cup fem år i træk eller seks gange i alt.  Penge i form af 4.000 kroner til vinderholdet, 2.000 kroner til nummer to og 1.000 kroner til hver af de tabende semifinalister.  Prestige i form af æren af i et år at kunne kalde sig for uofficiel Valby-mester.  Som turneringens hovedsponsor er det Valby Bladets hensigt, at Valby Bladet Cup fortsat skal være en fast tilbagevendende begivenhed, der hver sommer samler Valbys fodboldklubber i en venskabelig ånd til en række prestigefyldte kampe om det uofficielle Valby-mesterskab. Kort sagt: En rigtig Valby-begivenhed med en klar sportslig berettigelse.  Se kampprogrammet på bagsiden af dette tillæg. Der er som altid gratis adgang til samtlige 15 kampe.  Vel mødt.  SPROG: Kom dit barn hjem fra skole i fredags og havde lært nogle nye ord? Hvis hun/ han går i 8. klasse på Valby Skole kan den simple forklaring være, at de i fredags blev udsat for voksendigtning uden filter.  Poetry slam med emner om alt fra social arv og voldelige parforhold til strikningens glæder, havsvampe som kæledyr, selvdiagnostisering og drømmeforbud strømmede fra kulturhusets scene og ud over de 140 meget modtagelige elever.  Anledningen var aftenens kvalifikationsrunde til KBHmesterskabet, som havde indbudt eleverne til generalprøve med Peter Dyreborg som vært.  Elever fik lov til at bedømme deltagernes indsats og kunne efter to runder kåre Emil Nygård som vinder.  Selve KBH-mesterskabet løber af stablen 13. januar, og der er åbent for billetsalget på Kultur Valbys hjemmeside kulturvalby.  kk.dk Og hvilke ord var det så? Det må du spørge dit barn om, herfra skal der kun lyde et stort Biiiib.  DENGANG: Tingstedet. Navnet optræder i 1929, ca. 150 år efter at bystævnet havde mistet sin betydning for landsbyens bønder. I årene inden 1929 blev det omtalt om Valby Torv. Én ting er dog sikkert: Tingsted har det aldrig været.  Hvornår bystævnet er anlagt fortaber sig i historiens tåger, men allerede i middelalderen omtales bystævnerne og den store betydning, de fik i landbofællesskabets tid som det sted, hvor landsbyens bønder samledes for at tage stilling til de beslutninger, der havde betydning for dem alle. Det skal siges, at det kun var landsbyens gårdmænd, der kunne møde op og deltage.  Husmænd, tjenestefolk og håndværkere havde ikke adgang til møderne.    Tolv sten -tolv gårde   De tolv sten, der ligger omkring lindetræet, svarer til de tolv gårde, som fandtes i Valby i 1682, efter at svenskerne i 1658-59 havde lagt den lille landsby øde. Bystævnet lå centralt på den lille plads foran kro en, der i hvert fald har ligger der siden 1600 og måske tidligere: Stedet hvor Roskilde og Køgelandevej passerede Valby ( Skolegade er den gamle Køgelandevej).  Lige over for kroen lå Toftegården indtil Valbys brand i 1865 ( se tegningen, der er udarbejdet på grundlag af de gamle matrikelkort).  Det ' tingsted', vi har i dag opstod først i 1929, da man i forbindelse med Langgades udvidelse nedrev den husrække, der havde ligget der siden ca. 1868/ 70.  Bystævnet var som tidligere nævnt samlingspunktet for gårdejerne, når de under ledelse af landsbyens oldermand drøftede de fælles anliggender.  Stillingen som oldermand gik gerne på omgang blandt gårdmændene for et år ad gangen. Sagerne, der skulle tages stilling til, var mangfoldige.  Oldermanden indkaldte til møderne ved at blæse i et konkyliehorn, og alle havde pligt til at møde op og deltage i afgørelserne, som kunne være følgende: Tidspunktet for pløjning, såning, møgkørsel og høst. Der kunne også blive forelagt mindre tvistigheder på møderne, så som kvæg der havde forvildet sig ind i det private kålhaver og andre klager og uenigheder landsbyens beboere imellem.  Bøderne, som blev idømt på stævnet, bestod som oftest af øl til deltagerne i stævnet eller penge til de skadelidte.  Alle havde pligt til at rette sig efter flertallets afgørelse -eller oldermandens.    Bytyren og byornen   Oldermanden havde normalt bytyren på stald, og undertiden også byornen, eller holdt opsyn med, at den udvalgte passede dyrene ordentligt og stod for deres omgang til de forskellige gårde.  Også fattighjælpen, små tyverisager, opsyn med veje, vandløb, gadekær, samt hjælp ved ildebrand hørte under oldermandens område, foruden meget andet.  Når sagerne på bystævnet var overstået, var det skik at man trak indenfor på Valby Kro, hvor den mindre seriøse del af forhandlingerne fortsatte over et glas brændevin eller et krus øl.  Bystævnet var også samlingspunkt for andre fælles aktiviteter: Fastelavn blev afholdt på pladsen og strakte sig over seks-syv dage med mange besøg på kroen. Tømmer fra landsbyens lovlige hugst i kongens skove blev også fordelt til gårdene via bystævnet.  Poul Pedersen, hvis slægt stammer fra Skovbogård, har fortalt, at bystævnetræet i gammel tid også har fungeret som majtræ, dvs. at man samledes her og fejrede sommerens ankomst med dans og sang.  I januar 1962 udsendte Statsministeriet en pjece til samtlige husstande i Danmark. Tegningen på forsiden forestillede en by. Fra et hustag så man beboelsesejendomme, træer og en kirke i det fjerne. Der var mørkt, og øverst på tegningen stod: " Hvis krigen kommer".  Det var en anspændt tid.  Den kolde krig var brandvarm, og med amerikanernes invasion af Svinebugten i 1961 og Berlinmurens opførelse samme år var det ikke blevet bedre. Verden over, også i Danmark, frygtede folk, at en atombombe ville falde.  Derfor indeholdt pjecen alt fra information om atom-og brintbombers varmestråling, trykbølge og radioaktivitet til en liste med forslag til proviantering i beskyttelsesrummet.  Pjecen var også landet i en murermestervilla på Nøddehaven 23 i Valby ved København.  Her boede familien Broe. Far, mor, dreng og pige.  I 1964 var der stadig ikke faldet en bombe, men frygten sad alligevel som en knude i maven hos mange danskere.  Familien Broe læste ikke i pjecen hver dag, men den lå i toppen af den øverste kommodeskuffe, så den nemt kunne findes frem. Hvis nu krigen kom.  Lørdag den 26. september 1964 om formiddagen sad familiens otteårige søn Ivan på hug i forhaven. Med sin skovl byggede han en borg til små plasticsoldater, mens efterårssolen varmede hans arme.  Hans far var i værkstedet i kælderen.  Mens Ivan gravede med skovlen, lysnede det i horisonten.  Drengen så himmelen tapetseret af ild og nåede lige at tænke: " Den ild brænder dig op. Du kan ikke løbe fra den. Du dør." Trykbølgen fra eksplosionen kastede ham flere meter tilbage. I det fjerne hørte han ruder, der knustes, tagsten, der faldt, æbler og pærer, der dumpede ned på græsset.  Et øjeblik efter hørte han sin mor: " Poul! Poul! Få Ivan ned i kæderen. Der er en eller anden idiot, der har trykket på knappen." E t par minutter forinden gik 14-årige Pia Sandholt med naboens datter Susan op ad Lykkebovej i Valby.  Naboen havde spurgt, om hun ville handle og passe den lille imens, og Pia Sandholt havde sagt ja. Flere af hendes kammerater boede nær gasværket, så hun og Susan gik ad den rute mod købmanden på Vigerslevvej.  Pia Sandholt så op mod gasværket, hvor et mærkeligt syn mødte hende. De to gasbeholdere på Valby Gasværk vred sig, og det så ud, som om de først sænkede sig, så blev løftet. Toppen af den ene beholder sprang op, og hun så en ildsøjle, der varmede luften helt hen til, hvor hun gik med Susan. Ilden fik fat i træerne omkring hende, men hun stod som forstenet, indtil et par drenge med stor fart på cyklerne råbte: " Løb, løb!".  Pia Sandholt tog Susan på armen og løb, alt hvad hun kunne i sine træsko. Da ilden havde lagt sig, stoppede hun og så den anden gasbeholder eksplodere.  D er gik nogle sekunder, hvor Ivan ikke kunne få luft. Ilten var skubbet til side af trykket fra eksplosionen på gasværket. Da luften kom tilbage, væltede han endnu engang. Det føltes som en efterårsstorm, hvor der virkelig var gang i den.  Indenfor rendte lillesøsteren rundt og sagde " bum, bum, bum." Hun var fire år. De logerende på første sal kom væltende ned ad trappen og ramlede ind i Ivans mor.  Da trykket og varmen havde lagt sig, så han op. " Hold da op, det er gasværket, der er sprunget i luften," sagde han til sig selv.  Da resten af familien var blevet klar over, at eksplosionen kom fra gasværket og ikke en atombombe, sprintede Ivan over til en kammerat. De skulle op at se, hvad der var sket. Op på cyklen og mod Vigerslev Allé, hvorfra man kunne se til gasværket. På hjørnet af Vigerslev Allé og Retortvej blev de stoppet af politiet. Vejbanen var dækket af tagsten og glas fra etageejendommene.  Ambulancer og brandbiler fra nær og fjern forsøgte på bedste vis at komme frem til Frederiksberg Hospital, Diakonissestiftelsen eller Kommunehospitalet, der tilsammen tog imod langt de fleste af de døde og sårede.  I en af ambulancerne sad 18-årige Jørgen Sick og hans mor.  Jørgen Sicks far, Børge Sick, var driftsbestyrer på Valby Gasværk, og familien Sick boede i en embedsbolig på selve gasværksgrunden.  Jørgen Sick var på vej til engelskundervisning inde i København, men havde kun tilbagelagt 200 meter på cykel, da de to gasbeholdere sprang i luften. Han cyklede tilbage og fandt sin mor i chok i stuen.  Døren ud til haven var sprængt itu, og vinduesglas lå splintret overalt, tagsten var drysset ned udenfor. Moderen troede, at det var støvsugeren, der havde forårsaget eksplosionen.  Mens Jørgen Sick forsøgte at få samling på sin rystede mor, kom hans far løbende.  Han så, at sønnen var hos sin mor, og løb tilbage mod det nu pulveriserede gasværk.  Jørgen Sick fik tilkaldt en ambulance til moderen, og så kørte de mod Diakonissestiftelsen på Frederiksberg. Ambulancen hoppede og dansede af sted, og nedfaldne tagsten og vinduespartier forvandlede køreturen til et slalomløb.  Ambulancen punkterede først på det ene hjul og kort efter på det andet, så moderens glas med nervepiller blev kastet ud i ambulancen.  Ambulanceføreren måtte med kun to farbare hjul kapitulere, og Jørgen Sick og hans mor blev sat i en ny ambulance, der kunne køre det sidste stykke.  Først da de nåede til Diakonissestiftelsen, opdagede Jørgen Sick, hvor alvorlig situationen var. Folk stod i kø med snitsår og bandager uden for hospitalet.  P å Vigerslev Allé blev en ung kvinde suget ud af sin lejlighed på grund af trykbølgen. Hun kom svært til skade. 10 kvinder blev blæst ud af en frisørsalon, mens hårlak og andre skønhedsprodukter blev kastet rundt i lokalet og knust.  Maskinarbejder Kenneth Møller sad i sin stue på Vigerslev Allé, da trykbølgen ramte huset. Han blev slynget ud af stolen, han sad i, mens det regnede med glasskår over ham. Rent instinktivt kastede han sig ned på gulvet, krøb på alle fire ud i entréen og ud i trappeopgangen. Folk i hele ejendommen skreg. De kom styrtende ud med blod i ansigtet og på hænderne. Kalkstøvet stod tæt, så det varede noget tid, før Kenneth Møller kunne se frem for sig. Udenfor faldt tagsten ned. Nogle ramte de beboere, som var flygtet ud på gaden. Panikken var total.  En taxachauffør, der holdt parkeret på Husum Torv i udkanten af København, så paddehatteskyen og meddelte til centralen, at der sandsynligvis var kastet en atombombe.  Myndighederne modtog lignende alarmeringer, og en overgang brød hele telefonnettet sammen. Overalt i København standsede folk og betragtede røgsøjlen over Valby. Flere steder brød tra-fikken sammen.  En højgravid kvinde, der havde pådraget sig et chok på grund af dunderet fra Valby Gasværk, blev indlagt på sygehuset og gik i fødsel. Den lille pige, der kom til verden, var velskabt og bor i dag få kilometer fra den tidligere gasværksgrund.  Noget tid efter eksplosionen stod det klart, at i alt 230 mennesker var kommet til skade ved eksplosionen. 14 blev indlagt, kvæstet af trykbølgen eller såret af glasskår eller nedfaldne bygningsdele.  Fem mennesker døde.  T illidsmand på gasværket Ernst Dam telefonerede, da braget fra den første beholder lød. Skillevæggen blev blæst ind i rummet, hvor han stod, og alle ruder knust. Han nåede lige at sige, at der var sket en ulykke, da det buldrede fra beholder nummer to.  Det stod klart for ham, at eksplosionen kom fra gasbeholderne.  Han ræsede derover, hvor han blev mødt af det, der lignede en krigszone.  Der lå et krater af murbrokker, tonstunge ledninger var blæst ned og vredet fra hinanden.  Det brændte overalt.  Driftsbestyrer Børge Sick kom løbende fra hovedkontoret, og sammen med ham fik Ernst Dam og de øvrige arbejdere samlet holdet. Der skulle være 13, men de var kun 10.  Brandfolk og Civilforsvaret kom til, og de begyndte at grave i murbrokkerne. De fandt hurtigt de to smede Villy Hansen og Thorvald Andersen døde. August Secher Vestergaard, der havde siddet på sit kontor i en lille tilbygning tæt ved eksplosionens epicenter, fandt de også død.  Ifølge de efterfølgende tekniske undersøgeler var en ventil til den ene af gasbeholderne ikke blevet lukket fuldstændig efter de to smedes eftersyn. Gassen sivede derfor ud i rummet, skabte forbindelse med ilten og dannede knaldgas, der kunne antændes med en enkelt lille gnist. Hvordan det skete, kunne ikke fastslås med sikkerhed, men i Arbejdstilsynets rapport blev det foreslået, at en gnist fra et stykke tabt værktøj kunne have udløst eksplosionen.  Udover de tre arbejdere fra gasværket omkom bogbinder Thorvald Christensen, der befandt sig i en bagerforretning i nærheden af ulykkesområdet.  Han døde af chok.  Også skolelæreren Dahlman Olsen døde, da han kom cyklende ad Vigerslev Allé. De præcise omstændigheder omkring hans død er dog uklare. Nogle rapporter tyder på, at han blev ramt af nedfaldne bygningsdele, mens dødsårsagen ifølge andre skyldes trykbølgen fra eksplosionen, der skulle have kastet ham rundt i luften.  Dahlman Olsen var matematiklærer på den nærliggende Lykkebo Skole. Han var også lærer for Pia Sandholt, som var elev på skolen, hvor Ivan Broe også gik.  Lige nøjagtig den lørdag havde eleverne dog fri. Det viste sig at være et rent lykketræf.  I årtierne forinden var man begyndt at forkorte arbejdsugens 55 timer, og i 1964 betød det indførelsen af en månedlig fridag om lørdagen for skoleeleverne. Frilørdagen i september faldt den 26.  Havde Ivan siddet ved sin normale pult, var han blevet mast af en loftsbjælke. Det erfarede han dagen efter eksplosionen, da han og en flok klassekammerater svingede forbi skolen.  Flere af barakkerne, hvor de små klasser holdt til, var brast sammen. Blandt andet den, hvor anden klasse og Ivan holdt til. En stor del af vinduesrammerne i selve skolekomplekset manglede ruder. De var blæst ind i klasselokalerne.  I dagene efter eksplosionen holdt Lykkebo Skole lukket.  Gymnastiksalene blev brugt som lazaret, og det krævede et stort oprydningsarbejde at fjerne de mange glasskår. I årene efter måtte skolens store græsplæne ikke benyttes, fordi tusinder af glasskår stadig lå gemt i den.  Ugen efter eksplosionen skulle Pia Sandholt konfirmeres.  Det foregik i Vigerslev Kirke, der lå tæt på gasværket.  Kirkens tag manglede, vinduerne var blæst ud, og der lå stadig små stykker glas over alt i kirken. Alle havde frakker over festtøjet. Det var en usædvanlig festdag. Man turde ikke at ringe ind med kirkeklokkerne, da man var bange for, at taget skulle falde sammen. Den dag glemmer Pia Sandholt ikke.  D en 26. september 1964 har taget bo i Ivan Broe og Pia Sandholt.  Den i dag 64-årige kvinde er stadig bange for åben ild, og når hun tænker på ulykken, er det, som om hun kan mærke varmen igen. Hun troede, at ilden ville fange hende den dag i Valby. Det er ikke længere hver dag, hun tænker på det, men frygten for, at noget lignende skulle ske igen, sad i hende i lang tid efter.  Ivan Broe, der i dag er 58 år, krymper stadig sammen, hvis han kører i S-tog forbi Østre Gasværk i København, og han drømmer ofte om ulykken. I drømmen kører han forbi gasværket og går i panik. " Vi skal væk, vi skal væk," kommanderer han til togføreren.  Folk var i chok den dag, husker Ivan Broe, der selv betegner oplevelsen som den mest voldsomme, han har haft. Det bliver ikke vildere, siger han. Med mindre en eller anden idiot trykker på knappen.  livogsjael@k.dk     Fakta: ULYKKEN PÅ VALBY GASVÆRK   Valby Gasværk, der var et af landets største, blev taget i brug i 1907 og producerede gas indtil 1964.  Den 26. september 1964 var en ikke helt lukket ventil årsag til, at ilt og gas blandedes, og der udviklede sig en voldsom eksplosion. Der gik hul på de to store gasbeholdere, og gassen herfra førte til en voldsom brand. 3Tre medarbejdere på gasværket døde, og det samme gjorde to mænd i Valby, der blev ramt af trykbølgen.  Omkring 230 mennesker blev såret, blandt andet af splintret glas.  Et større antal lejligheder, villaer og butikker blev beskadiget på grund af ulykken, og vinduer så langt som fem kilometer fra gasværket blev knust af trykbølgen.  Med 1045 skader på indbo, 119 skader på butikker og 73 skadede biler løb de materielle skader op i mere end 11 millioner kroner. Det svarer til omkring 110 millioner kroner i dag.  Driftsbestyrer Børge Sick blev efterfølgende anklaget for at have overtrådt arbejderbeskyttelsesloven. Han erklærede sig selv ikke skyldig, men blev dømt og fik en bøde på 500 kroner.  KILDER: KØBENHAVNS STADSARKIV, KØBENHAVNS BELYSNINGSVÆSEN OG ARBEJDSTILSYNET.  Beskæftigelses- og integrationsborgmester Jakob Hougaard, hans pressechef og fire medlemmer af kommunens jobpatrulje er de eneste hvide danskere i kælderlokalet i boligkomplekset Akacieparken i Valby.   Det er onsdag middag, og startskuddet til kommunens nye politik for at få indvandrerne i arbejde har netop lydt. Mænd med store overskæg og kvinder i kjoler, tørklæder og med børn på skødet lytter til borgmesterens tale.   43-årige Asim Segir fra Tyrkiet og hans kone fanger essensen i borgmesterens tale; hvis ikke han og konen kommer i arbejde, i praktikordning eller på skolebænken inden 1. april, falder regeringens hammer. Den hammer, som hedder 300-timersreglen, og som hugger i kontanthjælpen.    Til Tyrkiet hvert år   Asim synes, at ordningen er fin. Han har arbejdet på fabrik og som pedelmedhjælper, gårdmand og grønthandler, siden han kom til landet for 18 år siden. Det kniber mere med hans kones tilknytning til arbejdsmarkedet. Ayfer har været i landet i 10 år og har ikke tilegnet sig nævneværdige arbejds- eller danskfærdigheder.  »Men det er kun godt, hvis kommunen vil hjælpe hende til at lære dansk og måske få et arbejde som rengøringshjælp. Det vil være godt for os. Nu får hun 3-4.000 kroner i kontanthjælp, i arbejde ville hun måske få 10-12.000 kroner. Så ville vi kunne rejse til Tyrkiet hvert år på ferie i stedet for hvert andet år,« siger Asim Segir, der venter på en rygoperation og derfor er arbejdsløs.  Det var ikke alle i forsamlingen, der tog lige så pænt imod den unge socialdemokratiske borgmesters initiativ. Men dem har Asim Segir ikke så meget tilovers for.    På deres numse   »Mange har lært at sidde på deres numse uden at arbejde. Og alligevel få mange penge. De siger, at hvis de skal arbejde, så skæres der i deres boligsikring og den slags, så de i virkeligheden ikke får så meget ud af det,« siger Asim Segir, mens hans kone nikker ved hans side ved næsten hvert et ord.  Hvis det står til troende, kan de fire jobkonsulenter, der hver tirsdag og torsdag vil lave opsøgende arbejde blandt Akacieparkens 208 ledige kontanthjælpsmodtagere, søge trøst i det gamle ordsprog 'ledige hænder udfører Djævelens arbejde'. De fire bliver ikke arbejdsløse.   Betonkonstruktioner, jordbunker, afspærringer, wirer, mænd i orange veste og sikkerhedshjelme er hverdag for projektleder Klaus Jørgensen fra Banedanmark. Vinden rusker godt i kinderne på Ny Ellebjerg Station i Valby, hvor de lydløse tog glider forbi. Her på den sidste del af arbejdet med Ringbanen - at opføre stationen - mærker Klaus Jørgensen tydeligt, hvorfor han blev ingeniør:  Glæden ved at skabe noget og se det vokse ud af ingenting og blive til færdigt et værk. Det selv at have indflydelse på udformningen. Det er det, der driver og giver den nødvendige tilfredsstillelse. At han den dag, han når pensionsalderen, har synlige beviser på, at han har udrettet noget.  Hvad er den største glæde ved at arbejde med det her projekt?  Det vigtigste er at have nogle gode kollegaer. Vi kører projektet som et team, og jeg kender de her folk fra et tidligere projekt på Ballerup-Frederikssundbanen. Når vi fire ingeniører sidder inde i Banehuset supplerer vi hinanden fagligt og socialt."  Hvad er den største udfordring?  At det er komplekst at håndtere alle de forskellige interessenter og få forventningsgabet reduceret. Kunsten er at få afstemt forventningerne hos interessenterne - banens naboer, Københavns og Frederiksberg Kommune, DSB S-tog og Transport- og Energiministeriet - omkring rammerne for tid, økonomi og kvalitet. Det er jo ikke altid en Rolls-Royce man får, når man betaler for en Skoda. Derfor skal vi lytte meget til, hvad interessenterne forventer og få forklaret dem, hvad der er muligt, og hvad der ikke er. Det kan også være en udfordring at arbejde i det politiske system, fordi der hele tiden kan blive skruet på parametrene."  Men det sværeste er helt sikkert at holde økonomien i en fast hånd. For der sker typisk uforudsete ting. F.eks. da vi skulle have sat kørestrømsfundamenter ned, var jorden så hård, at vi ikke kunne få dem banket ned i den. Derfor blev vi nødt til at få fat i bjergboreudstyr. Sådan nogle situationer har man mange af."    Stor personlig udvikling  Hvad er det sjoveste ved projektet?   Det er jo, når tingene lykkes. Jeg har været her i godt og vel et halvt år, og den sjoveste oplevelse var, da vi her på Ny Ellebjerg Station skulle have nogle broer op, som var forproduceret i Grenå. De skulle transporteres derfra lige den weekend, hvor Storebæltsbroen lukkede i 24 timer. Var broerne ikke kommet over, så havde vi slet ikke nået det. For når togtrafikken skal spærres, er det bestilt et år i forvejen. Derfor skal alt bare klappe, og det giver noget spænding."	  Hvad vil du huske om 20 år fra den her periode?  Jeg vil huske, at jeg helt personligt har udviklet mig meget. Som professionel ingeniør er jeg hele tiden vokset med opgaverne. Jeg har haft ledere, der har set et potentiale i mig, og som har smidt mig ud i ting, som jeg har løftet. Men jeg vil selvfølgelig også tænke på hele anlægget her omkring Ringbanen. Jeg føler, at min tidligere opgave på Ballerup-Frederikssundbanen er mit svendestykke. Her tænker jeg også "det er min bane". Man får et personligt forhold det."  Er du stolt af at stå for det her projekt ?   Ja jeg er. Det ligger jo i hele mit grundlag for at blive ingeniør. Her ser jeg tydeligt fra dag til dag noget, der vokser op. Men det er jo ikke mit alene. Jeg er heldig, at jeg har overtaget en velkørende og velsmurt projektorganisation og folk på byggepladsen, der kan deres kram."   Farvel til teknikken	  Kan du fortælle, hvorfor du tænder på det her projekt?  Det er lidt skægt, for jeg sidder jo som projektleder kun med meget lidt teknik i det daglige. Det spændende er at få folk til at samarbejde. For sandheden er jo, at jo større projektet er, jo mere ledelse er der i det. Selvom det ikke er så sjovt at give slip på teknikken, for det er jo det, jeg inderst inde brænder for."  Hvorfor sagde du ja til at være projektleder på Ringbanen?  Jeg overvejede det meget, fordi det er så stor en opgave. Men den vigtigste årsag til, at jeg sagde ja var, at jeg kendte mange af folkene i projektorganisationen. Misforstå mig ret. Der var ikke så store risici. Og så har jeg rent fagligt en stor og bred baneteknisk viden, og det har hele tiden været min ambition at køre et stort projekt. Måske er det kommet lidt tidligere end forventet, men det var en udfordring, jeg selv troede på, at jeg kunne løfte. Jeg lader mig ikke skræmme af de store budgetter, nærmere af tværfagligheden. Den fås jo ikke meget større."  Klaus Jørgensen skifter mudderstøvlerne ud for at gå ind i skurvognen på byggepladsen i Valby. Skal han sætte nogle afsluttende ord på, hvorfor Ringbanen er en præstation, så handler det om, at den bliver færdig til tiden, økonomien holder, og banen ser ud, som det var forventet. Lige nu er der ikke rigtig noget, der kan overgå det projekt. Men på den anden side bliver der tid til mere teknik, hvis det næste projekt er i mindre målestok. Han tror ikke, at han kommer til at kede sig. Bare han skal se noget vokse op.u  1096 tilskuere mødte op til lokalderbyet i Valby Idrætspark mellem Fremad Valby og Frem i lørdags. Dermed tiltrak de to Valby-klubber flere tilhængere end en del klubber, der er højere rangeret end de to tophold i Københavnsserien.  Men det var også kun anden gang i de 106 år, som begge klubber har slidt banerne i Valby og omegn, at de to med fælles hjemmebane har mødtes i en officiel kamp.  Første træfning var en pokalkamp tilbage i september 1957, som Frem fra den daværende 1.  division vandt med 3-1. Denne gang ville Fremad Valby, der fører Københavnsserien på bedre målscore end Frem, ikke tabe.  Det gjorde Fremad Valby heller ikke.  Men topmødet i Valby blev ikke nogen skønhedsåbenbaring. Og resultatet 0-0 skriger heller ikke til omverdenen, at duellen mellem Fremad og Boldklubben præsenterede flot fodbold og masser af målchancer. Faktisk var kampen i lange perioder jævnt kedelig med en masse spil midt på banen, der ikke førte til ret meget.  Men hvad matchen savnede i flot fodbold og spektakulære detaljer havde den i fight og spænding om udfaldet. Lige til det sidste, hvor Fremad V. endelig satte lidt offensivt ind og vovede noget, var der tvivl om udfaldet.  Frem dominerede den første time, hvor Fremad satsede på et talstærkt kompakt forsvar og de kontra-chancer, der måtte opstå.  Boldklubben havde på sin side svært ved at trænge igennem det massive Fremad V-forsvar, hvor kæderne stod tæt.  Selvom Frem præsenterede en spændende nyhed i skikkelse af angriberen Dennis Bo Mortensen, der har spillet for Skjold, Køge, islandske Valur Reykjavik, Lyngby og senest FC Vestsjælland, hvor han dog ikke fik kontrakt, så manglede man den dribler, der kunne splitte det tætte Fremad V-forsvar.    Ikke skarp nok   Den 29-årige angriber med det iøjnefaldende røde skæg havde flere muligheder for at score, men manglede den skarphed i afslutningerne, der tidligere har kendetegnet ham. Det hører dog med til historien om den overraskende debut, at Dennis Bo Mortensen var kommet så sent til Frem, at han end ikke havde nået at træne sammen med de nye holdkammerater. Derfor var det lidt af en satsning af træner John Tune Kristiansen at tage Dennis Bo med i startopstillingen, men " hvo intet vover, intet vinder". Med sin erfaring og kunnen skal Dennis Bo Mortensen dog nok blive en forstærkning på Frems Københavnsserie-hold.  Frem havde i kampens første time chancer til Tim Ilsøe, Rasmus Håkansson, Martin Overgaard og Dennis Bo Mortensen, men det blev ved " lige ved og næsten" - og det slog ikke Fremad Valby af hesten.  Lidt paradoksalt havde Fremad V. i denne periode kampens største chance, da de rødtrøjede efter en lille times spil landede et brækkende langskud på trekantsammenføjningen i Frem-målet. Riposten sprang ud til Mads Thomsen, men hans afslutning reddede Frems keeper Jakob Køhler Hansen flot.    Stærk keeper   I det hele taget var målmand Køhler Frem en god mand - og paradoksalt nok i forhold til spil og chancer fordeling reddede han faktisk det ene point til Frem, da de fleste af spillerne ifølge klubbens hjemmelsmand gik totalt i stå -og bare stod og slog rødder i græsset i kampens sidste 10-12 minutter.  Heldigvis var der udover keeper Køhler et par forsvarere, der godt vidste, at en fodboldkamp varer + 90 minutter, og de reddede Frem, da Fremad V. satte sin sene offensiv ind. Som sådan var uafgjort et ganske rimeligt resultat, men 2-2 havde ifølge Fremlederen Jim Voss givet et mere retvisende billede af spillets og chancernes fordeling.  I 2. halvleg kom den 33-årige spillende assistent-træner Martin Jeppesen på banen til sin 300.  turnerings-og pokalkamp for Frem. Han var med et par chanceskabende afleveringer lige ved at gøre en forskel, men heller ikke på hans forarbejde fik Dennis Bo Mortensen scoret sit første mål i sin første kamp for Frem.    KB på besøg   Resultatet betyder, at Fremad Valby fastholder 1. pladsen i Københavnsserien på bedre målscore end tvangsnedrykkede Frem. Begge klubber har 14 point, fire mere end Tårnby FF og bornholmske Rønne fB.  I næste runde møder førende Fremad V bundholdet HB på Fælledparkens kunstgræs, mens Frem får besøg af KB's bedste hold, der er identisk med FC Københavns tredjehold.  Dermed bliver de nye tider i københavnsk fodbold markeret.  KB/ FCK trænes i øvrigt af Iørn Ulbjerg, der i starten af 1990' erne var med på det B 1903-hold, der slog Bayern München ud af UEFA Cupen i 1991 og fik sølv i Superligaen efter Lyngby i 1992. Den tidligere 1903-back har på vejen været træner i Tårnby, hvor han sled sine første fodboldstøvler op.  Med KB's placering som nr. 10 af 14 hold i KS - og halvt så mange point som Frem - burde Valby-holdet kunne sætte yderligere tre point ind på kontoen.  Frem presser for at få scoret.    Frems opstilling:   Jakob Køhler Hansen Simon Leth Nielsen, Martin E. Jensen ( anf.), Morten Overgaard, Sebastian Seeger-Hansen Casper Junker, Rasmus Håkansson, Mikkel Andersson, Simon Sinkjær ( 61, Martin Jeppesen) Tim Ilsø, Dennis Bo Mortensen Ubenyttede reserver: Tue Clausen, Adam Bandali Advarsler: Patrick Rasmussen, Fremad Valby ( 37) Rune Andersen, Fremad Valby ( 69) Dommer: Enrique Cordova.  En gåtur gennem Valby er lige nu en lidt spøgelsesagtig affære: Mange steder står butikker gabende tomme, efter at de tidligere ejere eller lejere har drejet nøglen om og ryddet forretningen.  Finanskrisen har i sagens natur ikke gjort det nemmere at drive forretning i bydelen -det er meldingen fra mange af de handlende.  Mens mange af de forretningsdrivende kæmper en daglig kamp for at holde skindet på næsen, er en række butikker altså bukket under.    Gulvbelægning og undertøj   På Vigerslev Allé står lokaler lige nu tomme, efter at Larsen og Lyngse Gulvbelægning lukkede.  Et skilt med beskeden " butikken er lukket" på døren taler sit eget tydelige sprog.  Blot et stenkast herfra -rundt om hjørnet på østsiden af Toftegårds Plads -står endnu en forretning tom. Ifølge ejendomsmæglerfirmaet La Cour &amp; Lykke, som står for udlejning af erhvervsejendomme i København, er butikslokalet netop lejet ud.  -Her kommer snart en ny tøjbutik, røber Sabine Eriksen fra La Cour &amp; Lykke.  Skrår man over Toftegårds Plads i vestlig retning og krydser den befærdede Toftegårds Allé, kan man ikke undgå at opdage det sørgelige syn af den nu hedengangne undertøjsbutik, A. J.  Underwear. Efter en længere periode med ophørsudsalg og ' alt skal væk'-skilte i vinduerne er butikken nu lukket. Ruderne er dækkede til med avispapir, og graffiti er sprøjtet på muren.  Ingen ved, hvornår en ny butik åbner på adressen.    Brødudsalg på Valby Tingsted   Også i området omkring Spinderiet og Tingstedet står butikslokaler ledige. Helsekostforretningen på Valby Tingsted lukkede for ganske nylig, men Louise Panstrup fra ejendomsmæglerfirmaet Panstrup Erhver har to forskellige lejere på bedding til butikken.  -Jeg har to potentielle emner, der har kig på lokalerne her, fortæller hun og røber, at den ene interesserede lejer har planer om at åbne et brødudsalg.  Hun er dog forsigtig med at afsløre mere om butikslokalets fremtid på nuværende tidspunkt, for som hun siger: -I min branche er intet sikkert, før en underskrift står skrevet på lejekontrakten.    " Lys" lukket og slukket   Designerlamper går åbenbart ikke som varm brød i krisetider: Lampeforretningen med mundrette navn " Lys" og de store panoramavinduer i Skolegade satte for flere måneder siden en seddel på glasdøren med ordene " Forretningen er midlertidigt lukket". I dag pryder et skilt med ordene " ledigt lejemål" den flotte facade.    Fra catering til zoneterapi   Begiver man sig i vestlig retning ad Valby Langgade og væk fra Valbys centrum, støder man på endnu flere tomme forretninger: På Valby Langade 142 lå indtil for nylig et lille cateringfirma.  Indehaveren af Ejendomsmæglerkæden Lokalbolig, Lars Elbæk, købte cateringlokalet af firmaet Koncept Bolig, efter at ejeren af cateringfirmaet gik konkurs og solgte stedet på tvangsaktion til Koncept Bolig.  Både en zoneterapeut og en frisør har allerede budt på butikken, lyder meldingen fra Lars Elbæk.  -Lokalet har kun stået tomt lidt over en uge. Vi har ikke engang nået at lægge det på nettet endnu.  Det er stort set allerede solgt, fortæller han glad.    Et halvt år med babybutik   Sidste stop på ' dødsruten' er den nu lukkede babyudstyrs-forretning, " Sara Baby", på Valby Langgade 192. De to idealistiske søstre bag butikken -Sara og Maria -åbnede i efteråret 2009, men fik begge ret hurtigt andet at lave end at sælge babyudstyr.  De lukkede butikken igen allerede i maj i år. Ingen skilte på facaden fortæller, hvad der nu skal ske med de lyse lokaler. Det må tiden vise.   Efter en udmærket, men dog på ingen måde prangende opvarmning, leveret af tyske Beyond The Black kunne Sharon Den Adel og resten af Within Temptation bestige den - traditionen tro for Within Temptation - flot udsmykkede scene.      Cronhammar kommer  I næste måned fylder Ingvar Cronhammar 60 år, og det er man allerede nu gået i gang med at fejre. Fornuftigt nok, for der er nok at fejre, og mange, der gerne vil deltage i festlighederne. Ikke færre end ti museer vil markere Cronhammar ved at vise de værker, der allerede findes i deres samlinger, men som måske har været en tur i magasinet. Samtidig kommer der stadig nye værker til, blandt dem bordlampen ’Nebensonne’, bestikket ’Stealth’ og bænken ’Park Bench III’, der alle kan ses på Kunstindustrimuseets udstilling ’Nu da tiden er inde’, mens man må en tur forbi Nils Stærk på Islands Brygge, for at opleve næste bænk i serien, nemlig ’Park Bench IV’.     Masseturisme  Man skulle tro, at Århus Kunstbygning havde taget gamle ordsprog som omdrejningspunkt for deres aktuelle udstillinger, men sådan hænger det næppe sammen. Man kunne ellers godt have skrevet ’At rejse er at leve’ tværs over den ene udstilling, der stiller kritisk skarpt på masseturismen med bidrag fra blandt andre den canadiske kunstnerduo Janet Cardiff og George Bures Miller, der tidligere er blevet præsenteret på Louisiana. Og endnu bedre passer udsagnet ’Vis mig dit hjem, og jeg skal sige dig, hvem du er’ på Annette Merrilds projekt, for hun har fotograferet stuer i Hamburg, New York, Barcelona, Warszawa, Manchester, Tallinn, Istanbul, Lyon og København, så vi ved selvsyn kan undersøge, om det gamle ord har noget på sig.    Internationale Valby    Gallerierne i Valby fortsætter den internationale orientering, så man på de aktuelle udstillinger kan stå ansigt til ansigt med værker udført i Japan (Mogadishni), USA (Helene Nyborg), Mellemøsten (Larm) – og Danmark (Kim Bendixen, Peter Lav og Larm). Mest blandet bliver udstillingen i Larm Galleri, hvor syv kvindelige kunstnere, blandt dem Kathrine Ærtebjerg, Lise Blomberg og Mie Mørkeberg, inviterer hver en kunstner med til dialog – på kryds og tværs af landegrænser, udtryk, generationer og køn.     Street art i Århus  Invitationer kunstnerne imellem er også baggrunden for Charlotte Foghs aktuelle udstilling Couplings. Tre af galleriets faste kunstnere, HuskMitNavn, Søren Behncke (alias ’Papfar’) og Jan Danebod, der alle har rødder i street art, har hver inviteret en kunstner – amerikanske Kyle Mock, danske Jacob Tækker og tyske Armsrock – til Århus.   Ebba Jensen er grundlæggende tilfreds.  Tilfreds med sin tilværelse, tilfreds med sin økonomi og nogenlunde tilfreds med regeringen.

»Jeg tror faktisk ikke, Nyrup kan gøre det bedre, end han gør.  Han har jo også kun siddet der et år.  Jeg har ikke noget at udsætte på ham, det har jeg ikke.  Men man må jo ikke sige, man er tilfreds, så er der mange, der falder over det,« mener fru

Jensen, der har boet i Valby Langgade siden 1933.  I mange år havde hun egen systue, men det blev for hårdt, aldrig var der en fridag, så de sidste 12 erhvervsaktive år syede hun brudekjoler på en systue i Gentofte.

»Jeg har altid været økonomisk og lagt lidt til side og kan sagtens få det til at løbe rundt.  Jeg passer selv lejligheden, pudser vinduerne, syr mit tøj, frisørudgifter har jeg ikke - jeg er naturkrøllet - og så har jeg slet ingen laster.  Jo altså... 

jeg spiser mange æbler.  Men det er også det hele.  Så, ja jeg er tilfreds.  Nej altså, jeg er utilfreds med alle de mange fremmede mennesker, man lukker ind, jeg er nervøs for mit lille fædreland, dét er jeg.  Forleden var der én af de fremmede, der slog mig over hænderne, da jeg var på vej hjem i

linie 6. Altså, de bliver frækkere og frækkere.  De tror snart, de har overtaget, og sådan bliver det nok også engang.  De formerer sig jo, og det koster milliarder.  Og hvorfor sender man ikke de kriminelle hjem?«

Ikke at der bor nogle fremmede i fru Jensens egen opgang.

»Næh, for det er jo et andelshus, og her kommer kun børn og børnebørn og så'n ind.  Men der er stor utilfredshed med alle de fremmede, det hører jeg alle vegne.  Og hende Birte Weiss!  Hende kan jeg altså ikke snuppe...

Altså nu ved jeg ikke, om jeg kan stå og sige alt det her.  Man skal jo passe på.  Nu hende der slog mig over hænderne forleden, hun steg af ved samme stoppested som mig, så jeg ventede med at gå hen til min opgang.  Man ved jo aldrig.  Når man bliver

gammel, må man jo passe på.«

Dunja Jensen synes ikke umiddelbart, der er sket de store forandringer for hendes eget vedkommende i året, der gik.  Heller ikke økonomisk?

»Jo, jeg har nok fået en lille fordel ud af skattereformen.  Men det betragter jeg ikke som væsentligt, for jeg er helt sikker på, at det bliver ædt op i den anden ende.  Nej, der har jeg ingen illusioner!  Det skal nok blive et negativt regnestykke i

sidste ende.«

Den samme skepsis møder hun på lærerværelset.  Også selv om mange af kollegerne - i modsætning til familien Jensen hvis hus er gældfrit - har fået luft i økonomien efter at have omlagt huslånene.

»Men alligevel er mange forsigtige, fordi de er sikre på, at der er regninger, der venter, på grund af miljøafgifter o.s.v.

Også i min mands galleri mærker vi usikkerheden.  Folk er meget forsigtige med at kaste sig ud i at købe billeder.  Og mange gamle mennesker er utilfredse.  De kan slet ikke finde ud af alle de nye regler omkring pensionen.  Altså, jeg kan ikke for min

død begribe, at man giver folk mere i tilskud for så at tage på grundbeløbet.  Min mor på 81 fatter ikke noget af det, og det ser vi jo som pårørende, for det er os, der må bruge tid på at prøve at finde ud af det.

Og så er der for meget kammerateri i den regering.  Det virker stødende på mig.  Man skal ikke ansætte sine venner.  Nej, de skal heller ikke diskrimineres, men de skal være i lige konkurrence med andre.  Altså jeg håber, de snart går af!  Og vi skal nok

vise dem ved valget!« siger en »skuffet« Dunja Jensen.  Men havde hun overhovedet positive forventninger til regeringen fra starten?

»Ja, det havde jeg faktisk.  Jeg troede, at det da godt kunne være, at der var noget ved ham Poul Nyrup, men altså nej, især alt det kammerateri og belønninger til de forskellige trosfæller.  Det har irriteret mig til vanvid.

Den kan han godt få - fra fru Jensen i Valby Langgade.«

Dorte Jensen har »kun« fulgt med i politik de sidste fem-seks år, betoner hun.

»Men uden at være helt konkret synes jeg, at det både med hensyn til arbejdsløsheden og økonomien er blevet værre på det seneste.  Jeg fornemmer, at utrygheden er blevet større.  Jo, f.eks. kommer man på arbejde nu, selv om man er syg.  Sådan var det

ikke, da jeg begyndte på kontoret for tre år siden.

Dengang »brokkede« man sig også mere.  Nu dukker man sig.«

Og Dorte Jensen mærker også selv, at hun føjer sig.  Måske også på grund af hendes lange sygdomsperioder med hospitalsindlæggelser i 1989, 1991 og 1993.

»Og i den periode er der sket væsentlige forringelser i sygehusvæsenet.

Man har i mange år sagt, at man ikke må være syg, hvis man skal klare hospitalet, men nu er det grelt.  Personalet er mere stresset.  Er man f.eks.

utryg, får man bare et hurtigt svar frem for en dybdegående forklaring på ens problem.«

Tidligere stemte Dorte Jensen SF og var fan af Holger K. Nielsen.

»Men faktisk har jeg nu stemt på Socialdemokratiet, så da den nye regering kom til, var jeg meget positiv.  Men altså for mig betyder det meget, at jeg kan forstå, hvad en person siger, og sagt meget kort:  Jeg forstår ikke et klap af, hvad Poul Nyrup

siger.  Og jeg prøver virkelig.  Jeg forstår jo godt ordene, men hvad han vil med dem, og hvad de betyder i sammenhængen, det ligesom svæver.

Han skulle udtrykke sig mere klart - og være mere ærlig.  Nu har jeg f.eks.

prøvet at følge med i Øresundsbroen, og der skulle han sige:  Ja, der har vi lavet en ordentlig brøler, men det vil vi rette op på sådan og sådan...

Og hvis han ville tage imod et godt råd fra mig, så skulle han sørge for, at alle fuldtidsarbejdende, der klarer sig godt økonomisk, gik på halv tid og gav plads til nogle andre på halv tid.  Økonomien er kun et problem for mange, fordi de har sat sig

for hårdt materielt.  De, der har fuldtidsjob i dag, knokler røven ud af bukserne, mens de andre ikke har noget at lave.«

Nora Grønlund Jensen foretrækker så langt Nyrup for Schlüter.

»Ham blæser jeg langt væk.  Han var jo også konservativ - og min mand var aktiv socialdemokrat.  Det har jo smittet af på mig.  Socialdemokratiet har gjort meget for os almindelige mennesker på jorden.  Og Poul Nyrup taler mere for os, end til de der

toppersoner.«

Ikke fordi året har budt på de store forandringer for fru Jensen.  Næh, og heller ikke for børn og børnebørn.  Alle tre børnebørn er i gang med arbejde eller uddannelse.  Den ene bor for tiden hos mormor, der lige er kommet hjem fra hospitalet.

»Fordi jeg får en blodprop i benet, kan jeg jo ikke indse, at jeg skal ligge dé r,« siger den 86-årige dame.  »Men jeg kom altså ind på den der dumme afdeling på Københavns Kommunehospital, hvor folk bliver mere senile af at være, end da de kom.  Den

hospitalsbehandling, man får i dag, giver jeg ikke meget for.  Videnskaben kan så meget, og så skal de have nogle prøveklude, og det finder de altid.  Nu tabte jeg altså ikke forstanden derinde, men folk bliver dårligere derinde, end de var, da de kom,

så er det sagt!  Jeg ville hellere hjem, for her får jeg meget mere motion ved at gå og ordne forskellige ting.

Det er så usselt, at de slet ikke kan være det bekendt.  Ja, hvorfor?  Det er jo de nye tider.  Sygeplejerskerne skal ikke høre for noget.  Det er ledelsen.  F.eks. kom der én og tømte skraldespanden henne ved vasken - mens en anden kom og tømte dén

henne ved sengen.  Jeg synes, der skulle kigges meget mere på det.  Før i tiden gik det ikke sådan.  Og så er det jo blevet dyrere.

Men det gælder sørme også med den personlige økonomi.  Varerne stiger og stiger.  Man skal sørme tænke sig godt om for at få det til at slå til.

Men altså, ham Nyrup er god nok.  For han er nødt til at blive på vores almindelige menneskers standard.  Ellers ryger han ud.«

Tina Lund Jensen kalder sig selv sofavælger.  De ku' lige så godt trække lod om, hvem der skal regere, synes hun.  »F.eks. vil de jo ikke engang være med til at få arbejdsløsheden ned.« Hun henviser til modviljen mod skraldemandsordningen:

»Efter at arbejdsgiverne sagde, det kunne blive et problem, når der ikke var flere ledige, så var regeringen også imod det.  Altså...  Det er jo hovedet uden ende.  De tager jo ikke de ting op, der er vigtige for os almindelige danskere.

Ja, som f.eks. at de dårligst stillede ikke bliver hjulpet nok, mens de der bare si'r, de er dårligt stillede, får i hoved og røv.  Se nu pensionisterne.  Jeg ved fra min egen far, at han går 2.000 kr. ned om måneden - netto!  Nej, han tjener ikke noget

selv, men min mor har et halvtidsjob.  Jeg synes, det er forkasteligt, man bliver straffet, bare fordi man er gift med én, der ikke er pensionist.  Og man bliver jo ikke skilt, når man har været gift i 40 år, vel.«

Men er den sociale indsats trods alt ikke blevet bedre under denne regering?

»Nej.  De har måske forsøgt at gøre det bedre, men de har gjort det værre.

De har ikke gennemtænkt tingene.  Det hele er så'n noget hovedkulds noget.«

Stod det til den 28-årige fru Jensen med fuldtidsjob i et finansielt hovedsæde, skulle det sociale opprioriteres.

»Jeg kender f.eks. forældre til små børn, der har måttet vente i mange timer på en vagtlæge.  Det er utrolig dårligt, at de bliver ved med at spare på det sociale område.  Så skulle de da hellere spare på den skide bro til Sverige.«

Men den skal jo brugerfinansieres?

»Jamen bliver den nu også det?  Og den sidste sag med ham borgmesteren, der investerede vores penge i Hafnia.  Det er jo i virkeligheden horribelt, at det kan lade sig gøre.  Regningerne havner jo ét sted:  Hos den enkelte borger.«

Men hvorfor være sofavælger, når man har så skarpe synspunkter?

»Jamen, jeg stemmer da også.  Jeg føler bare ikke, det er nogen nytte til.«    Brugeromtale   Oprettet af: Katrine Clausager Rich 7. aug 2018  Valby Kulturdage er Valbys årlige fejring af bydelen, hvor Valby Langgade bliver spærret for trafik og fyldes med foreningsliv, musik, mad, optrædender, gode tilbud og meget meget mere. Kom og se hvad Valby har at byde på!  Valby Kulturdage arrangeres af Valby Lokaludvalg i samarbejde med Valby Bibliotek, Valby Kulturhus, Spinderiet og Valby Cityforening.  HANDELSLIVET UNDER PRES: Betalingsringen, som S, SF og Enhedslisten vil lade gå igennem Valby vil true handelslivet i gamle Valby og Spinderiet.  Handelslivet i Valby forsøger bevidst at tiltrække kunder fra kommuner og andre bydele, som grænser op til Valby.  En meget betydelig del af forretningernes omsætning kommer fra kunder uden for det egentlige Valby.  Med en betalingsring vil turen til Valby blive dyrere og kunderne vil søge mod andre indkøbssteder, hvilket vil svække et i forvejen trængt handelsliv i Valby. Butikker står tomme og de handlende skal spare, hvor der spares kan. Med en faldende omsætning på grund af betalingsringen, vil butikkerne spare yderligere og det vil gå ud over tilslutning til Valby Kulturdage.  Valby Cityforening, Spinderiet og Valby Lokaludvalg har i fællesskab finansieret Valby Kulturdage.  Valby Cityforening har alene kontant bidraget med kr. 150.000, hvortil kommer annoncekampagner betalt af foreningen og medlemmerne selv på kr. 100.000.  Ikke en fair løsning Når forretningernes vilkår forringes med betalingsringen, vil der ikke være opbakning til at Valby Cityforening skal støtte Valby Kulturdage, som derved er truet på deres eksistens.  Valby Kulturdage er blevet en institution, men hvis handelslivet ikke har økonomisk mulighed for at bakke økonomisk op om projektet, vil der ikke være det nødvendige økonomiske fundament til at gennemføre Valby Kulturdage og betalingsringen kan dermed være med til at lukke en bragende succes.  Lad os stemme imod denne betalingsring og søge andre alternativer til løsning af Københavns trængselsproblemer. Det er ikke en fair løsning, at Valbys handelsliv og Valbys borgere skal betale for dette eksperiment.  PILGRIMSVANDRING: Selvom man har boet i Valby i mange år, er der en lille smutvej, en særlig bygning eller en lille plads, man aldrig har lagt mærke til. Nu er der igen en gratis pilgrimsvandring på 10 kilometer i Valby med guf til hjernens indre landkort. Der er stop i Timotheus-kirken, hvor man kan møde professor Erik A. Nielsen, som for nylig har udgivet en kritiker rost bog om Kingos salmer.  Han står for en kort meditation, hvorpå turen går videre rundt i Valby's krinkelkroge og grønne oaser og tilbage til Tingstedet. Vandringen starter ved Valby Tingsted søndag den 4. september kl. 13. Ingen tilmelding.  Fredag den 27. marts afgøres det, om det er Mohamed, Lucas, Sidsel, ABC eller Valbys egen Linda, som har mest X Factor, når det kommer til sang og performance.  19 uger og én dag senere, har vi svaret på, om det er Frem, Valby Boldklub, Fremad Valby eller en helt fjerde klub, som fodboldmæssigt har mest X Factor at byde på i Valby. Lørdag den 8. august er der nemlig finale i Valby Bladet Cup. Den ottende i rækken.  Forud for den store fodbold-finale går som altid 14 fortættede lokalopgør, når otte klubber fra Valby og Syd-havnen kæmper om penge, pokal og prestige i Valby Bladet Cup. De otte hold fordeles i to indledende puljer á fire hold.  Det var denne inddeling, som Valby Bladet fik hjalp af Lina Rafn til at foretage. Den populære X Factor-dommer, musiker og Valby-borger gav den mandag eftermiddag som lykkens gudinde på Café Phefix, hvor hun trak lod til puljespillet.  Som arrangørklubber var Rikken FC og Valby Boldklub på forhånd placeret i hver sin pulje. Herefter fis-kede Lina Rafn Vigerslev Boldklub op ad lodtræk-ningsbowlen som første klub. Det betød, at Vigerslev kom i pulje A med Rikken. Næste hold var Boldklubben Pioneren, som dermed kom i pulje B med Valby Boldklub.  Da lodtrækningen var overstået havde Rikken og Vigerslev fået selskab af Boldklubben Frem og AIK Frederiksholm, mens Fremad Valby og FC Sydhavnen var kommet i pulje med Valby BK og Pioneren.  For debutanterne fra FC Sydhavnen, som afløser FC Culpa, venter der således en ordentlig mundfuld i form af Valby BK og Fremad Valby, som de seneste fem år har fordelt titlen som uofficiel Valby-mester imellem sig.  Som altid afvikles de seks indledende pulje A-kampe på Rikkens hjemmebane på Kulbanevej, mens de seks kampe i pulje B spilles på Værkstedvej hos Valby Boldklub. Der er åbningskamp onsdag den 29. juli   Vinderen af pulje A spiller semifinale på Kulbanevej mod nummer to fra pulje B, mens vinderen af pulje B spiller semifinale på Værkstedvej mod nummer to fra pulje A. Finalen afvikles på Værkstedvej lørdag den 8. august.  NØDRÅB: Vi er nu ude i en meget bekymrende situation omkring Valby Langgade 65-67. Der er ikke kommet nogen svar på, hvad der sker efter den 1. juni med bygningerne med de fire forretninger.  Får den nye ejer dispensation for lokalplanen om byggehøjden, hvis man vælger at rive det hele ned? Vil kravet om eventuelt nybyggeri være, at det skal tilpasses det nuværende byrum, eller kan vi risikere, at der bliver bygget en skræmmende betonkasse, som vil skæmme det centrale Valby Centrum? Jeg, og en kreds af gl. valbyborgere, vil gerne råbe så mange som muligt op omkring, hvad der sker med vores Gl. Valby, som vi er mange, der holder af i sin nuværende form og charme.  Og hvor er Valby Lokaludvalg henne i den her forbindelse? På vegne af en gruppe borgere i Gl. Valby. Find Høgh.  - Vi skal tænke nyt, kreativt, stort og i helhed.  Idrættens repræsentant i Valby Lokaludvalg, Per Stærk Larsen, gjorde sit til, at fællesskabsfølelsen skulle kunne mærkes helt nede bagest i Prøvehallens dramasal, der tirsdag i sidste uge dannede ramme om Valby Idrætskonference 2008.  Nyskabelsen har til formål at slå et slag for idrætten og fritidslivet i Valby og at skabe samarbejde mellem de lokale idrætsforeninger og fritidstilbud og Københavns Kommune.  13 Valby-klubber med tilsammen godt 4.000 medlemmer præsenterede sig på konferencen. Fem af foreningerne var fra fodboldens verden: Valby BK, Fremad Valby, Rikken FC, BK Frem samt en DAI-klub. Kampsporten var repræsenteret af Karateklubben Bosatsu og Cultura sem Fronteiras (capoeira), mens de øvrige klubber var Ajax København (håndbold), Copenhagen Beachvolley, Valby FC (floorball), Valby IF (gymnastik), Sankt Jørgen Badminton samt KH (hockey).  Mødet blev indledt af Kultur- og Fritidsborgmester, Pia Allerslev, som i sin tale fremhævede, at idrætten har en værdi i sig selv. Hun roste desuden lokaludvalgets initiativ til at sætte fokus på idræt.  I løbet af aftenen kom der flere gode og perspektivrige input og forslag til den kommende bydelsplan. Per Stærk Larsen var da også en glad mand efter konferencen:  - Mødet viste, at der er grobund for et sammenhold mellem de aktive Valby-foreninger for at løfte fælles sager. Jeg fornemmede holdånd, og rigtig mange foreningsfolk fik snakket med hinanden på en ny måde. Der blev tænkt i helhed for Valbys idrætsliv og ikke i enkeltinteresser.    Prisværdige foreninger   Idrætskonferencens sidste punkt på dagsordenen var at udnævne vinderne af de tre nyindstiftede idrætspriser: Årets Valby-klub, Årets Eliteklub samt Initiativprisen.  Årets Valby-klub blev Bosatsu. Karateklubben på Trekronergade har gennemgået en proces med fokus på synlighed såsom opvisninger og opsøgende aktiviteter sammen med boligselskaber, skoler med videre.  Der har især været gjort en stor indsats for at tiltrække nye medlemmer blandt børn af anden etnisk oprindelse end dansk. Eksempelvis har klubben ansat to kvindelige tørklædeklædte receptionister til at modtage og skabe tryghed blandt nye medlemmer og deres forældre. Ydermere har Bosatsu endnu en gang hjemtaget et - klubbens størrelse taget i betragtning - stort antal medaljer ved stævner i både ind- og udland.  Ajax København blev Årets Eliteklub for Ajax He-roes' flotte tilbagevending til landets bedste herrehåndboldrække samt klubbens eksemplariske talentudviklingsarbejde med ungdomslandsholdsspillere .  Initiativprisen gik til idrætskoordinator Thomas Bergmann Krogh fra Kirsebærhavens Skole. Han har både skabt og udfyldt idrætskoordinator-rollen til ug samt taget initiativ til blandt andet klubhus, kunstgræsbane og kampsportsrum til glæde for alle medlemmer, som der nu er mere end 100 af.  »Valby kan, Valby vil, bydelsstyre skal der til.« Sådan stod der på banneret, som i nogle timer fik lov til at hænge og vaje på Toftegårds Plads i Valby. Og det indkapslede meget godt, hvad det hele handlede om, da bydelspolitikerne i Valby havde kaldt borgerne til protestmøde i går formiddags. For selvom det blev et samlet nej til bydelsråd i København ved folkeafstemningen den 28. september, sagde et flertal af Valbys borgere ja til at lade det lokale styre fortsætte. Bydelspolitikerne vil derfor ikke finde sig i, at Københavns Kommunes Borgerrepræsentation med overborgmester Jens Kramer Mikkelsen (S) i spidsen nu vil nedlægge de fire eksisterende forsøgsbydele, herunder Valby Bydel.  »Enten får vi lov til at fortsætte med bydelsråd i Valby - i én eller anden form - eller også løsriver vi os,« sagde Valbylistens Peder Duelund Mortensen, der er næstformand i bydelsrådet. Han gik rundt blandt de knap 2.000 mennesker, der havde fundet frem til protestmødet, og samlede penge og underskrifter ind. De mange underskrifter, som støtter bevarelsen af Valby bydelsråd bliver overgivet til Jens Kramer Mikkelsen inden for de næste par uger. Samtidig får Kramer en udtalelse, hvor man opfordrer til at respektere valbyborgernes ja til selvstyre. Politikere, borgere og medarbejdere i de lokale institutioner mener nemlig, at de har opnået en række resultater, som vil blive ødelagt, hvis ikke selvstyret får lov til at fortsætte. Det er ting som kulturdage, aktivitetscenter for ældre, nye kultur- og fritidsfaciliteter, og så noget så uhåndgribeligt som en tættere dialog mellem politikere, borgere og medarbejdere. »Der bliver ikke den samme fokus på Valby, som der har været de sidste fire år, hvis vi ikke får lov til at fortsætte,« forkarede bydelsformand Ejner Jensen (S). Og borgerne syntes at bakke op om politikerne ved protestmødet i går. Her stod unge og gamle skulder ved skulder med blå balloner og en slagsang på læben. »Vi har en følelse af, at det her er godt, så hvorfor skal man så lukke det. På daginstitutionsområdet hører vi for eksempel, at det har været meget positivt. Samtidig tror jeg, at det er gået så godt her i Valby, fordi vi har en større identitet end de andre bydele,« sagde Ulla Thøgersen, en af de mange Valbyborgere der hørte på talerne og musikken på Toftegårds Plads. Og netop Valbys identitet blev berørt af alle, Berlingske Søndag talte med. Som den lokale præst ved Jesuskirken, Frank Bjørn Christensen, sagde: »Valby blev først en del af København i 1901 og har bevaret sin identitet som en lille landsby. Jeg mener ikke, de kan sidde det her folkelige krav overhørigt inde på Københavns Rådhus, men må finde en løsning.« Jens Kramer Mikkelsen var inviteret til gårsdagens arrangement, men han dukkede ikke op. »Men nu kan vi se, at vi har en folkelig opbakning, så det skal han nok få at vide,« lovede Peder Duelund Mortensen. Bydelenes skæbne ser ud til endeligt at afgøres ved et møde på Københavns Rådhus den 24. oktober.  FLYTNING: I otte år har Iben Nielsen drevet Valbys største yogaskole ' Yoga i Valby', som indtil ny har haft adresse på Valby Langgade. Tiden har dog været inde til at finde nye lokaler, og de dukkede pludselig op i den tidligere Valby Kro på Skolegade 2A ved Valby Tingstedet.  Der er et hold for alle Her har Iben Nielsen nu skabt sit nye yogastudie, som hun glæder sig til at byde velkommen i med gratis prøvetimer fredag og lørdag under Valby Kulturdage.  »Vi glæder os usigeligt til at flytte ind til Tingstedet. Vores hold tilbyder yoga for alle aldre, morgen, middag og aften. Blandt de mange hold, findes der Hatha Yoga, Hatha Flow, Yoga for ryg, Gravid Yoga, Pranayama og Meditation, Børneyoga, Dynamic Yoga, YogaINmotion, Stiv mands Yoga, Yoga for Teenagers, Kundalini yoga samt Yin Yoga. Og så tilbyder vi 15 hold under GigtSkolen, for folk med dårlige rygge, led-og muskelproblemer,« fortæller Iben Nielsen i en pressemeddelelse.  Under Valby Kulturdage vil der også være mulighed for at se de nye lokaler og få en snak om yoga.    Onsdag   Mosekonens Bryg Under åben Himmel: Forestillingen " Mosekonens Bryg" er en forestilling med musikken som den centrale fortæller for de 3-6-årige.  Børnene kommer på en lille vandring for at hjælpe mosekonen med at finde den magiske klokke, så hun kan brygge sit mosekonebryg.  Ons. 27. aug. kl. 10-10.35.  Toftegårds Plads. (G) Open mike Comedy En vært, fire til otte komikere, en mikrofon og et publikum er elementerne for denne aften, hvor unge komikertalenter eksperimentere og udvikler deres materiale.  Alex Rusanov er vært.  Ons. 27. aug. kl. 20-22.30.  Kultur Valby, Valby Kulturhus, Valgårdsvej 4-8. (G).    Torsdag   It café Få hjælp til hverdags-it.  Hjælp fra frivillige it kyndige til pc, tablet eller smartphone.  Tor. 28. aug. kl.  10-11.30. Valby Bibliotek, Annexstræde 2. (G) It-café It hjælp til alle som gerne vil være bedre til hverdags-it på pc, tablet eller smartphone.  Alle spørgsmål er velkomne, hvad enten du aldrig har rørt en computer eller bare skal have lidt ekstra tips! Tor. 28.  aug. kl. 10.30-11.30. Kultur Valby, Valby Kulturhus, Valgårdsvej 4-8. (G) Top-perform Henrik Venøe, Executive Coach hos Acuity, fortæller om det styrkebaseret paradigme og den ledelsestilgang, der har hjulpet mere end 200 iværksættere og store brands som Novo Nordisk, Rambøll, Rockwood International, Deloitte ect. Arrangeret af Brand Universe. Tor. 28. aug. kl.  18-20.45. Hvidehus, Valbygårdsvej 64A. (G).    Fredag   Amro Til Valby Kulturdage møder Nørrebro Valby, når Amro fredag aften vil indtage scenen under Valby Kulturdage.  Han er en af de mest lovende navne fra dansk undergrundsrap og bor til daglig på Nørrebro. Fre. 29.  aug. kl. 21-21.30. Krydset mellem Valby Langgade og Annexstræde. (G) Jimilian Til Valby Kulturdage kan 19-årige Jimilian, der er kendt for numrene " Finde dit smil igen", " Toget er kørt", " Elsker", " Vibration" og " Virus" opleves fre. 29.  aug. kl. 21.30-22. Krydset mellem Valby Langgade og Annexstræde. (G).    Lørdag   Loppemarked Loppemarked til Valby Kulturdage. Man kan godt glæde sig til at gå på jagt efter skjulte skatte. For femte år i træk vender det kæmpe loppemarked tilbage under Valby Kulturdage. Lør. 30.  aug. kl. 10-16. Valby Kulturhus, Valgårdsvej 4-8. (G) Litteraturklub Litteraturklub for unge på Vigerslev Bibliotek, Kirsebærhaven 23. Er du vild med litteratur? Har du lyst til at møde andre unge med samme interesse? Så er " Boggnaskerne" lige klubben for dig -en selvstyrende litteraturklub for unge mellem 12 og 18 år. Lør. 30. aug. kl.  11 -13. (G) Blå Øjne Der er lagt op til ren fest og nostalgi under lørdagens koncerter til Valby Kulturdage.  Der går vi nemlig helt ind på den ultimative 90' erfest med Blå Øjne. Lør. 30.  aug. kl. 14-14.30. Krydset mellem Valby Langgade og Annexstræde. (G) Tango Tango er ikke bare en dans.  Tango er en udviklingsvej, en filosofi, en musikalsk Odyssé. Tangoundervisning i Prøvehallen under Valby Kulturdage, hvor alle kan være med. Efterfølgende kan man afprøve sine nye danseevner ved en fællesdans, en såkaldt Milonga, i Prøvehallens foyer eller udenfor på torvet. Lør. 30. aug. kl. 15-23. Porcelænstorvet 4. (G) Objet Fabriqué Eva Tind er forfatter og aktuel med romanen " Han".  Mark Solborg er jazzmusiker med masser af pladeudgivelser på bagen. Sammen vil de opføre " Objet Fabriqué", der er et poetisk/ musikalsk samarbejde med fabrikkens mange stemningsbilleder og symbolsprog som inspirationskilde.  Lør. 30. aug.  kl. 16-18. Valby Bibliotek, Annexstræde 2. (G) Diskofil 90' er festen fortsætter i bedste stil om lørdagen under Valby Kulturdage, når Danmarks kopiband nummer ét spiller op til dans! Diskofil blev dannet tilbage i 1994 og markerede sig fra starten med coverversioner af gamle og nyere danske sange. Lør.  30. aug. kl. 16.30-17. Krydset mellem Valby Langgade og Annexstræde. (G) Alberte familiekoncert Den store afslutning for hele familien på Valby Kulturdage bliver en koncert med Alberte Winding i det historiske Valby Gadekær, som sidste år blev indviet som storbyoase midt i Valby. Arr.  af Cowbell Music. Lør. 30.  aug. kl. 17. Storbyhaven ved gadekærvej, Gadekærvej. (G).    Søndag   Åbent hus Energi-&amp; Vandværkstedet, Roskildevej 211-213, holder åbent hus søn. 31. aug. kl.  11-16. Tag din mor og far under armen og gå på opdagelse i energiens og vandets magiske verden. (G).    Mandag   It-café IT hjælp til alle som gerne vil være bedre til hverdags-IT på PC, tablet eller smartphone.  Alle spørgsmål er velkomne, hvad enten du aldrig har rørt en computer eller bare skal have lidt ekstra tips! Man.  1. sep. kl. 15-16. Vigerslev Bibliotek, Kirsebærhaven 23. (G) Fællessang Syng med på årstidens højskolesange, revyviser og gode minder fra den danske sangskat. Pianist og musikpædagog Henrik Hansen finder sangene frem og vil guide os igennem den danske sangskat. Man. 1. sep. kl.  15-16.30. Vigerslev Bibliotek, Kirsebærhaven 23. (E).    Tirsdag   Fabcreation Ved " fabcreation åben tirsdag" kan man få vejledning, undervisning og sparring.  Duk op i Copenhagen Fablab og vær med til at udvikle et projekt under dagens tematisering. Tir. 2. sep.  kl. 17-21. Valby Kulturhus, Valgårdsvej 4-8. (G).    Nu og i fremtiden   Hakkebakkeskoven Dyrene i Hakkebakkeskoven.  Thorbjørn Egners klassiker med alle de kendte sange. Aldersgruppe: Fra 5 år. Arrangeret af Teater V.  Spiller til 3. sep. i Prøvehallen, Porcelænstorvet 4. (E) Rundvisning Nordisk Film. Lør. 30. og søn. 31. aug. Nordisk Film A/ S, Mosedalvej 14 (E) Økologisk marked Anden lør. i måneden sommeren igennem. Årstidens frugt og grønt. Stort udvalg af økologiske madvarer m. v. Musik, hygge og god stemning. Til lør. 13. sep. kl.  10-14. Valby Tingsted, Valby Langgade/ Valby Tingsted.  (G) Sommerhygge KraftWerket's brugere inviterer til byggedage. Til fre. 17.  okt. Fortovspladsen foran huset, Toftegårds Plads. (G) Loppemarked Har du selv lyst til en stadeplads, så mød op. Ingen tilmelding. Medbring selv borde og stole. Hver lør. og søn. kl. 7-15.30 til lør. 8.  nov. Toftegårds Plads. (G) Se Carlsberg Guidet tur med introduktion til Carlsbergs historie fra grundlæggelsen i 1847 og til i dag. Hver dag kl. 13.30 og 14.30 på engelsk og lørdag kl. 12.30 på dansk. Reservation ikke nødvendig, billetter købes i Visit Carlsbergs Brand Store, Bryggerhesten 1. Varighed: 45 min. (E).  I weekenden den 30/ 8 til 1/ 9 blev der i Valby afholdt Valby Kulturdag. Lions Club Valby var naturligvis med og " vi fik fint udbytte af vore anstrengelser", udtaler klubbens præsident Maria Holsko. " Vejret var ikke helt med os, men vi fik snakket med mange mennesker og der var også gang i salget fra vor bod.  Vi solgte popcorn, kaffe, te og kager samt havde en bogcafe, hvorfra der også var fin afsætning.  Efter sådan en weekend var vi alle meget trætte, men også glade fro at der blev tjent en skilling til de mange gode Lions formål.  Vi var endvidere så heldige, at catwalken til årets modeopvisning på Valby Langgade gik lige forbi vores bod".    Fakta:   LC København Valby har dansk klub nr.: 121 Int. klub nr.: 20170.  Tilhører distrikt 106A, Zone " Hovedstaden" og mødetidspunktet er 3. tirsdag kl. 16.30. Mødestedet er, Valby Kulturhus, Toftegårds Plads, adresse: Valgårdsvej 8, postnummer 2500.  Moderklub: Frederiksberg og datterklubber: Herlev, Hvidovre, Næstved, Glostrup.  Hjemmeside: valby. lions. dk og klubbens E-mail: valby@lions. dk Gennemsnitsalderen er 55 år.  Se det fulde program over alle børneaktiviteter på valbykulturdage. dk, eller hent Valby Kulturdages app til din smartphone.    CIRKUS MED KULTURCAFÈEN   Netværkscaféen ved navn Kulturcaféen holder normalt til på Vigerslevvej, men under kulturdagene rykker Kulturcaféen til parkeringspladsen foran Irma på Valby Langgade. Her slår de et cirkustelt op, hvor der vil være masser af skøre klovnerier, tryllekunster, spåkoner, klovne og en masse andet sjov og spas.  KULTURCAFÈEN. Fredag 31. august kl. 16.00, lørdag 1. september kl. 10.00. Parkeringspladsen foran Irma på Valby Langgade.    BYG DIT VALBY -DESIGN ET BADGE -BLÆS EN BOBBEL   Foran Valby Langgade 68A står Valby Lokaludvalg og Områdefornyelsen Kulbanekvarteret side om side.  Foran lokaludvalget er det store kort rullet ud, og der står kasser med fine legesager. Her kan man indtage kortet, bygge huse, plante træer og køre en tur rundt i Valbys gader med legetøjsbil.  Hos Områdefornyelsen er der kæmpe sæbebobler, og du kan lave dig et sejt badge.  BYDELSBYG, BADGES OG BOBLER. Fredag 31.  august, lørdag 1. september og søndag 2.  september. Foran Valby Langgade 68A.    PANDEKAGEMASKINE   Vil du prøve kræfter med en vaskeægte pandekagemaskine, så læg vejen forbi gaden ved navn Valby Tingsted og gå ind på parkeringspladsen ved nummer 7. Her holder de Samvirkende Menighedsplejer til, og i anledning af Valby Kulturdage har de anskaffet sig en pandekagemaskine, som både børn og barnlige sjæle er inviteret til at prøve.  PANDEKAGER.  Fredag 31. august og lørdag 1. september begge dage klokken16.00. Valby Tingsted.    KREATIVE VÆRKSTEDER     HOP OG LEG I SPINDERIET   Fredag, lørdag og søndag er Porcelænstorvet børnenes område med Hop og Leg, tivoli og aktiviteter for børn.  Her sælges natruligvis også mad og drikke til sultne maver og tørre ganer.  BØRNENES OMRÅDE. Fredag 31. august, lørdag 1.  september og søndag 2. september.  Spinderiet, Bomuldsgade 4.    HENNATATOVERINGER OG SOMALISK MAD   Hos den somaliske kvindeforening Iftin ved Valby Tingsted kan du få dekoreret hånden med en flot hennatatovering, ligesom der er god mulighed for at smage på hjemmelavet, somalisk mad.  IFTIN. Valby Tingsted.  Lørdag 1. september klokken 13.00.    VALBY LANGGADE I BØRNEHØJDE   Traditionen tro kommer Valby Langgade til at summe af et væld af aktiviteter også til børn og barnlige sjæle. Gå en tur ned ad den lange gade og hils på de mange foreninger og butikker, der står klar med ansigtsmaling, tombolaer og flødebollemaskiner for nu lige at nævne et par stykker.  VALBY LANGGADE FOR BØRN. Fredag 31. august, lørdag 1. september og søndag 2. september.    BØRNELOPPEMARKED   Tag dine lommepenge i hånden og gå en tur i Skolegade fredag mellem klokken 15.00 og 18.00. Her sælger 50 børn nemlig ud af deres aflagte tøj og legetøj ved det store årlige loppemarked for børn i Skolegade.  BØRNELOPPER.  Fredag 31. august klokken 15.00-18.00. Skolegade.  For at byde kunder og Hyundai godt velkommen inviterer Valby Autoforum på åbent hus den første weekend i oktober.  Her vil man få mulighed for at se og røre Hyundai's mange modeller, blandt andet den eftertragtede Hyundai i30.  -Hyundai er et topmoderne bilmærke, der producerer kvalitetsbiler til favorable priser.  Mærket har fået rigtig godt fat i danskerne, hvilket er ganske forståeligt, da man med Hyundai får godt design, masser af udstyr og en velkørende bil med fem års fuld garanti uden kilometerbegrænsning på alle modeller i i-serien.  -Det kan ingen andre bilmærker matche, og derfor ser jeg introduktionen af Hyundai i vores sortiment som et rigtig godt supplement til vores andre brands, siger Jakob Gyldenvang, der er direktør i Valby Autoforum.  Hyundai i30 er, med sit flotte design, gode køreegenskaber, prisvindende totaløkonomi og fem års fuld garanti uden kilometerbegrænsning, blandt de mest populære bilmodeller på det danske marked. Desuden byder Hyundai på et attraktivt privatleasing-tilbud på i30.  Hos Hyundai Bil Import er der tilfredshed med, at endnu en forhandler får Hyundais modelprogram i sin stald: -Vi er meget glade for at byde velkommen til Valby Autoforum blandt vores øvrige 65 forhandlere.  -Hyundais kunder er vant til særdeles god behandling og service, både når de køber bil og får den serviceret. Faktisk så vante, at de år efter år kårer vores biler og vores service som værende blandt de bedste på markedet. Vi føler os helt trygge ved, at Valby Autoforum med mangeårige erfaring, knowhow og dygtige personale kan løfte denne opgave over for nye Hyundaikunder, siger adm. dir. Niels Rønnebech, Hyundai Bil Import.  Siden 1979 har Valby Autoforum været en af Københavns førende bilforhandlere.  God service og et bredt udvalg af populære bilmærker har gjort, at Valby Autoforum er et særdeles velbesøgt sted.  VILDE DYR: Valby Kino og Valby Bladets tegnekonkurrence for børn i forbindelse med filmen ' Kæledyrenes hemmelighed' er afsluttet.  Tegnekonkurrencen, der blev præsenteret her i Valby Bladet fik virkelig de små talenter til tegneblokkene, og flere end 60 flotte tegninger blev afleveret i Valby Kino på Gl. Jernbanevej. De frivillige prøvede først at sortere efter kunstnernes alder, og bagefter forsøgte de at sortere efter hvilke dyr, der var tegnet. De mange tegninger gjorde det næsten umuligt at lave et system.  Vinderne er dog fundet, og fra Valby Bladet og Valby Kino skal der lyde et stort tillykke til de otte tegnere bag kæledyrene her på siden.  Vinderne bliver alle kontaktet telefonisk og i Valby Kino venter der dem både et diplom og en omgang med popcorn og sodavand til den næste film, de skal ind og se.  Dansk Boldspil-Unions generalsekretær, Jim Stjerne Hansen, som selv har spillet i Valby Boldklub á tre omgange, var blandt gæstetalerne. Og han havde lidt af en overraskelse med sig. Til stående bifald overrakte han nemlig DBU's sølvnål til en tydeligt bevæget Finn Holm for lang og tro tjeneste. Finn Holm -eller Mr. Valby Boldklub som han også kaldes -har været medlem af Valby Boldklub siden.... og har dermed været en del af klubben i over halvdelen af de... år. Foto: Klaus Sletting  LATTERMILDT: Som avisen skrev, havde der i flere år ikke været noget at grine af i Valby.  Det ville lattercoach, hospitalsklovn og psykoterapeut Begitta Blahaut lave om på.  Derfor slog hun et slag for at genoplive en af de første latterklubber i Danmark -den i Valby.  »Der var god opbakning til åbningen, og der kom også nogle stykker de næste gange.  Men så døde det hurtigt ud igen,« fortæller hun.  Ingen ærgelse at spore De første syv år med latterklubben i Valby var en kæmpe succes, men da finanskrisen kom, forsvandt deltagerne langsomt fra holdene.  Efter nogle år uden latterklub ville Begitta Blahaut give valbyborgerne endnu en mulighed for at grine i fælles flok.  »Tiden er måske bare løbet fra den form for latterklub. Jeg har stadig mange arrangementer, som jeg bliver hyret til, og så uddanner jeg hospitalsklovnene.  Så jeg går ikke og ærgrer mig over det ikke blev til noget igen. Men jeg synes, jeg ville give muligheden til folk i Valby en gang til,« siger hun.    Åbent for andre   Selv har den lattermilde Begitta Blahaut masser at se til, og har ikke planer om at forsøge med latterklubben i Valby igen.  Hvis der skulle være andre, der har lyst på og mod til at starte klubben på nye, svarer hun dog gerne på spørgsmål.  »Men jeg synes, at man skal tage uddannelsen til lattercoach først, hvis der er nogen, der har lyst til at starte klubben på ny,« siger hun.  U Jeg går ikke og ærgrer mig over det ikke blev til noget igen. Men jeg synes, jeg ville give muligheden til folk i Valby en gang til.  BEGITTA BLAHAUT, Lattercoach.    Sådan gik det med..   Nyheder er som udgangspunkt noget nyt. Det betyder også, at vi som journalister altid er på vej videre. Til næste historie. Næste avisudgivelse. Næste nyhed. Men det betyder også, at vi en gang imellem glemmer at følge op på de nyheder og historier, der allerede har været bragt.  Derfor sætter vi nu fokus på historier, vi har beskæftiget os med, men måske ikke bragt afslutningen på. Med serien: ' Sådan gik det med...' vil vi også gerne opfordre dig til at tippe os om historier, du savner en afslutning eller opfølgning på. Denne uge følger vi op på genåbningen af Valby Latterklub.  FODBOLD: De har ligget i front i Københavnsserien nærmest siden første spillerunde og vandt de første ti kampe i efteråret.  Lørdag kom forløsningen så: med en sejr på 5-2 ude over BK Union kan Fremad Valby igen kalde sig danmarksseriehold efter sommerferien.  Men selv om cifrene endte med at blive store, var det ikke bare sådan lige for Fremad Valby, der i de tre seneste kampe i turneringen har spillet 2-2.  Mikkel TH Hansen bragte planmæssigt Fremad Valby foran 1-0 efter 12 minutters spil, men hurtigt meldte Union sig ind i kampen igen. Hjemmeholdet mødte op til kampen som ubesejret i de seneste seks kampe.  Blot to minutter efter Fremad Valbys føringsmål lå bolden i Fremad Valby-målet. Endnu værre gik det midt i halvlegen, hvor Union bragte sig foran 2-1 efter et forsvarskiks.  Og så var der pludselig udsigt til, at champagnen skulle ligge på køl en uge mere.  I anden halvleg fik Fremad Valby lagt et tungt, tungt pres på Union. Marrtin Pedersen bragte Fremad Valby på 2-2 med et drømmehug med venstre ben. Derefter tog holdets topscorer Mads Thomsen over og scorede to mål. Han scorede det første med hovedet og det næste ved at afdrible Unionmålmanden.  16 mål i sæsonen er det indtil nu blevet til for Mads Thomsen. Fem minutter før tid lukkede Mikkel Svelle Nielsen til slutresulatet 2-5.  Stor jubel i Fremad Valbylejren, der skal håbe tømmermændene oven på sejrsrusen har lagt sig onsdag, hvor holdet møder Sunred Beach i pokalen.  FORLIG: »Overordnet set, er det et flot budget. Men ser man på Valby er det virkelig ikke godt,« lyder den umiddelbare reaktion fra Valby Lokaludvalgs formand, og Frank Jensens partifælle Lisbeth Ritter ( S).    Skuffet Lokaludvalg   Alligevel stod hun mandag morgen sammen med overborgmesteren og regionskandidat Sol Suncica Stefanovski, da der blev blev delt -røde -æbler ud på stationen i Valby.  For trods skuffelserne, er der også håb.  »Det er selvfølgelig en lille sejr, at der er afsat reservationsleje til Smedestræde, så grunden ikke bliver solgt. Men det er alligevel lidt skuffende, at der derudover ikke er tilgodeset noget særligt i Valby. Det er derfor, det er så afgørende, at vi har lokale kandidater, der kommer ind i Borgerrepræsentationen,« siger hun.    Valby fungerer   Det var en morgenfrisk og smilende Frank Jensen, der mødte de mange hundrede forbipasserende.  »Noget af det bedste ved en valgkamp er at komme rundt i hele byen og opleve, hvordan københavnerne værner meget om deres lokalområde. Som her i Valby. I det her budgetforlig er der alligevel et særligt fokus på Nørrebro, Amager og Sydhavnen. Vi har valgt at se på, hvor der er steder, som der er særlig grund til at sætte ind.  Og Valby fungerer altså rigtig godt,« siger Frank Jensen.  Han understreger, at Valby langtfra er blevet overset i de senere år. Siden 2010 er der sat gang i initiativer for mange hundrede milioner kroner i Valby. Herunder skolerenoveringer, Europaskole, daginstitutioner, Valby idrætspark og Club Danmark Hallen.  Fem nej og et måske Valby Lokaludvalg gennemførte sidste sommer en kæmpe undersøgelse af, hvilke projekter valbyborgerne prioriterede højest. Herefter arbejdede lokaludvalget intenst videre med ideerne og valgte op til budgetforhandlingerne de seks vigtigste projekter ud.  På dette års budget er der hverken blevet råd til Herman Bangs Plads, Iværksætter-bydel, Linje 18 som A-bus, renovering af Valby Idrætspark eller sammenbygning af Valby C.  Mere til Valby næste år Til gengæld blev der givet et indirekte løfte om at holde liv i ønskerne.  »Valby er bestemt ikke glemt. Både på budget 2012 og 2013 var Valby rigt repræsenteret.  Det største lokale ønske har været Smedestrædegrunden, og der har vi med reservationsleje på budgettet sikret, at det øverste ønske ikke bliver lukket ude,« siger Frank Jensen.  I aftaleteksten for Budget' 14 lyder det desuden: »Parterne er enige om, at forvaltningerne, frem mod forhandlingerne om Budget 2015, skal kvalificere forslag, der kan fremme byudviklingen i Københavns Nordvestkvarter og Valby.«.  HVEM SAGDE SAMMENHOLD: Jeg har gennem knapt 40 år været en tilfreds læser af Valby Bladet, fordi bladet kommer godt rundt i hele bydelen. Valby Bladet tilhører klart eliten af lokalaviser, hvilket er sagt uden nogen form for overdrivelse eller bagtanke. Imidlertid findes der på trods af Valby Bladet altfor mange valbyborgerne som taler om bydelssammenhold, taler om Tingstedet, Toftegårds Plads, bydelsfornyelse, butikslukninger og en bid af Valby Langgade gående fra Tingstedet til Søndermarken.  Tillad mig at minde om, at Valby også er Roskildevej, Vigerslev Alle, Vigerslevvej og den ydre del af Valby Langgade, hvor pengene til bydelsfornyelse er til at overse, og hvor der i årtier har været butikslukninger førend Spinderiet stod færdigt. Min påstand er, at Valby består af Valby City og udkantsvalby. De piver og kræver i City, mens alle vi i valbyperiferien blot accepterer-eller må acceptere-tingenes tilstand. Men Valby har kun en fremtid, som dog ikke er altfor sikker, hvis ikke alle indser, at vores problemer drejer sig om hele Valby. Et par butikslukninger i Valby Langgade får ikke mig til at ryste på hånden. Jeg har levet for længe med butikslukninger i mit område, hvor læge, tandlæge, bank, medborgerhus osv.  også er rykket til Valby City.    Grøn trafikvej m. m.   Der tegner sig flere store opgaver/ problemer for udkantsvalby ( men dermed forhåbentlig også for Valby?), nu hvor det oprindelige bud på en betalingsring i Folehaven efterfulgt af andre syge forslag for vores bydel faldt væk. Jeg tænker her på linieføringen fra Valby til Ringsted.  Jeg tænker også på Folehaven, som en grøn trafikvej. Vores overborgmester Frank Jensen vil jo gerne have en grøn profil indenfor luftforurening, så her får han chancen til enten at gøre noget eller begå en slags løftebrud. Så er der det blå vandtårn. Det er ikke Valbys vartegn, og har kun været det i visse folks øjne. Alle »kloge« byeksperter har nemlig erklæret, at København og specielt Valby ikke skal have såkaldt højt byggeri. Nu skal det ikke være nogen hemmelighed, at undertegnede som næsten-nabo til gastårnet ser frem til nedrivningen, fordi tårnet med dets farve og højde er malplaceret tæt på Valbyparken.  En sidste stor opgave for Valby City vil være at løse parkeringsproblemerne, som i parentes bemærket ikke findes under Spinderiet eller ved korttidsparkering ved middagstide.  Valby har nemlig et butiksliv udenfor Spinderiet, som ville få gavn af bedre parkeringsmuligheder. Herefter kan vi siden tale medborgerhus, valbykultur og svømmehal, som vi har gjort det i årtier.  Tilbud. Der foregår rigtig meget i Valby især i weekenden. Gode tilbud til store og små.  Noget gratis - andet mod entré. På denne og næste side kan du se glimt fra nogle af den forgange weekends mange aktiviteter.  Hver uge kan du i Lokalavisen følge med i, hvad der sker lige her og nu, hvor du bor. Erik Clausen optrådte sammen med Nulle og Verdensorkestret i Valby Kulturhus lørdag aften.  Og det for en stopfyldt sal. Jo, der er mange gode tilbud til alle aldersklasser her hos os.  KULTUR VALBY: Fra ordslam og artbattle, over skrøner fra Valby, rundt om den vanskelige kunst at oversætte japansk til dansk, til en poetisk udgave af croquis. Kort sagt: et program, der vil noget.  Der vanker masser af spændende oplevelser med det skrevne ord som omdrejningspunkt, når Kultur Valby åbner dørene til en håndfuld farverige arrangementer i forbindelse med ' kbh læser' fra lørdag den 5. til fredag den 11.november.  »Vi har lagt os i selen for at skabe en serie spændende arrangementer, der både udfordrer og styrker oplevelsen af ordet på tryk. Litteraturen rummer så mange farverige fortællinger, mens selve læseoplevelsen ofte har sin vante form. Vi vil gerne give læseoplevelsen en ekstra dimension, tilføje nye vinkler eller se, hvordan ordet former sig i nye sammenhænge. Der venter med andre ord en række kreative oplevelser for den nysgerrige, hvis man besøger ' kbh læser' i Valby«, fortæller Signe Jarvad, der er chef for Kultur Valby.    Fjorten arrangementer   I forbindelse med ' kbh læser' byder Kultur Valby på 14 arrangementer for både børn og voksne. Her fremhæves fire arrangementer for voksne, mens resten kan ses i faktaboksen.  ' Ordslam, artbattle og concerto': Et af festivalens mest spektakulære indslag bliver en kappedyst mellem kunstarter: Hvem mestrer bedst kunsten at improvisere? Ordekvilibristerne Peter Dyreborg, Frank Langmack og Kasper Schulz har taget udfordringen op. Med ordet som omdrejningspunkt sætter de gang i en skabelsesproces, der også omfatter maling på lærred og musikalske takter. Publikum er tiltænkt en aktiv rolle, så der er lagt op til en sjov, underholdende og lidt uforudsigelig aften.    I hælene på Valbyskribent   ' I hælene på Dorthe Nors': Denne forfatter bor i Valby. Hun skriver bøger med Valby som synlig og utilsløret kulisse. Og så er Dorthe Nors verdenskendt i USA, hvor hun har modtaget indtil flere flotte priser for sit forfatterskab. Men hvad er det lige ved Valby og Valby-borgerne, som amerikanerne finder så pokkers interessant? ' Iris Garnovs utrolige historie': Endnu et stærkt forfatterskab tager sit udgangspunkt i Valby. Iris Garnov fortæller om sin barndom i Valby, sit liv og sit forfatterskab, der har ført hende fra barndommens hårde kår til de bonede gulve.  ' Lyrik møder croquis': I selskab med Inger Christensens klassiske sonatekrans ' Sommerfugledalen' stiller tre croquismodeller sig i position for tegnernes skarpe streger. Udgangspunktet er sonatens lyriske genspejling gennem croquismodellernes performance til den endelige fortolkning i kul, kridt og penselstrøg. Hele optrinet ledsages af musik og dermed vil publikum få en totaloplevelse med ordet som den drivende kraft.  Alle arrangementerne foregår i dagene fra lørdag den 5.  til fredag den 11. november i henholdsvis Prøvehallen, Valby Bibliotek, Valby Kulturhus og Vigerslev Bibliotek. Billetter kan med fordel bestilles på www.kulturvalby.dk.    Fakta     ' KBH LÆSER'   'Kbh læser' er Danmarks største litteraturfestival, der omfatter Københavns biblioteker og kulturhuse. Efterhånden er en række boghandlere og caféer i københavnsområdet også sprunget med på vognen. Festivalen løber fra den 5. til 11 november.  Kultur Valby tilbyder 14 arrangementer i forbindelse med 'kbh læser':  To dages workshop i mangategning: Lørdag den 5. og søndag den 6. november, kl. 11.00 på Valby Bibliotek. Gratis - tilmelding nødvendig.  Ordslam, artbattle og concerto: Søndag den 6. november, kl. 16.00 i Prøvehallen. Entré 50 kr.  Digital Salon: Mandag den 7 november, kl. 16.00-18.00 på Valby Bibliotek. Gratis.  I hælene på Dorthe Nors: Mandag den 7 november, kl. 19.00 på Valby Bibliotek. Gratis - tilmelding nødvendig.  Prinsessen på ærten: Tirsdag den 8. november, kl. 10.00 på Vigerslev Bibliotek. Gratis - tilmelding nødvendig.  Digital Salon: Tirsdag den 8. november, kl. 16.00-18.00 på Valby Bibliotek. Gratis.  Prinsessen på ærten: Onsdag den 9. november, kl. 10.00 på Vigerslev Bibliotek. Gratis - tilmelding nødvendig.  Digital Salon: Onsdag den 9. november, kl. 16.00-18.00 på Valby Bibliotek. Gratis.  Iris Garnov - en utrolig historie: Onsdag den 9. november, kl. 1700 på Vigerslev Bibliotek. Entré 20 kr.  Poetisk croquis - en hel aften i sommerfugledalen: Onsdag den 9. november, kl. 19.00 i Valby Kulturhus. Entré 50 kr.  Prinsessen på ærten: Torsdag den 10. november, kl. 10.00 på Vigerslev Bibliotek. Gratis - tilmelding nødvendig.  Digital Salon: Torsdag den 10. november, kl. 16.00-18.00 på Valby Bibliotek. Gratis.  Godnathistorier på Valby Bibliotek: Torsdag den 10. november, kl. 18.00-18.30 på Valby Bibliotek. Gratis.  Mød Mette Holm - den prisbelønnede oversætter af Haruki Murakamis bøger: Torsdag den 10. november, kl. 20.00 på Valby Bibliotek. Gratis - tilmelding nødvendig.   STÆRK OPSTILLING: Benjamin Koppel, Jens Nielsen, Mette Reissmann og Pelle Koppel er med blandt navnene på den 11 mand store bestyrelse, der fremover skal sikre ledelsen af Kultur Valby sparring på udviklingsmulighederne for kulturlivet i Valby.  Kultur Valby får sig en bestyrelse på 11 medlemmer. Plus en repræsentant fra Valby Lokaludvalg og to medarbejderrepræsentanter.  Denne nye bestyrelse blev valgt på et valgmøde mandag aften den 14.  november.  Dermed er scenen sat til et udviklingsarbejde, der for alvor vil sætte kulturen på landkortet i Valby.    Drømmehold   »Jeg er meget tilfreds med aftenens resultat. Vi havde naturligvis gjort os mange forhåbninger omkring at få samlet en håndfuld mennesker, der med hver deres kompetencer, netværk og engagement ville kunne berige vores daglige bestræbelser på at udvikle kulturlivet i Valby. Men med den bestyrelse, som vi her til aften har fået valgt, har Kultur Valby for alvor skabt et stærkt fundament for vores strategiske udviklingsarbejde«, fortæller Signe Jarvad, der er chef for Kultur Valby.  Ansigterne i den nye bestyrelse bliver Anny Dirchsen, selvstændig med eget produktionsselskab; Benjamin Koppel, musiker og indehaver af Cowbell Music; Bent Hansen, brandmand og frontkæmper for den nye svømmehal i Valby; Christian Bo Michelsen, fotograf; Karen Lumholt, journalist, forfatter og folketingskandidat; Jens Nielsen, kulturchef i Greve Kommune og fhv. medlem af Borgerrepræsentationen; Mette Reissmann, medlem af Folketinget; Pelle Koppel, teaterleder for Teater V; Peter Munthe-Kaas, phd-studerende og fhv. projektrådgiver; Simon Bering Papousek, biblioteksleder og fhv. skuespiller; og Thomas Bo Sørensen, eventmager.  Derudover vil Henrik Palsmar deltage som repræsentant fra Valby Lokaludvalg. Og endelig har medarbejderne i Kultur Valby udpeget Inger Bressendorff-Madsen og Jannik Knudsen som deres repræsentanter i bestyrelsen.  »En af de første opgaver for den nye bestyrelse, der skal mødes ca. fire gange årligt, bliver at drøfte de strategiske mål for 2012/ 2013, hvor bestyrelsen skal forholde sig til, hvad den oplever som de væsentligste kulturelle fokuspunkter for de kommende år«, siger Signe Jarvad, der glæder sig til at komme i gang med arbejdet sammen med den nye bestyrelse.  Inden beboelseskvarteret, Akacieparken, blev opført, var der remise ud til Valby Langgade nær Skellet.  Valby Ny Remise var endestation for sporvogn linje 15, mens linje 6 fortsatte til Ålholm Plads.  Linje 15 blev nedlagt den 31. oktober 1963. I dag be-tjenes de rejsende kunder af bus linje 26, der ligesom sporvogn linje 6 havde endestation på Ålholm Plads.  TILBAGE PÅ HJEMMEBANEN: »Som festivalchef for " Valby Summer Jazz" kommer jeg nu til at lave koncerter hele året,« siger supersaxofonisten Benjamin Koppel.  Efter et halvt år som musikchef for Jazzhus Montmartre har han netop valgt at fratræde stillingen for at koncentrere sig om sine mange andre projekter, i særdeleshed jazzfestivalen »Valby Summer Jazz 2012«, som allerede nu er under opbygning. Det bliver den 3. udgave af hans hjertebarn, " Valby Summer Jazz", der sætter det store hørerør på jazzen i Valby - og trækker jazz-fans fra hele københavnerområdet samt diverse længde-og breddegrader til hjembyen.  Ergo er Benjamin Koppels exit i city en sejr til musiklivet i Valby. Og denne gang skal man altså ikke vente, til det bliver sommer igen, med at få noget lækker international livejazz på hjemmebanen.  God damvittighed Den altid dybt engagerede Benjamin Koppel overtog den kunstneriske ledelse af jazzhuset den 1. februar i år og har siden udført en række tiltag, som har været med til at skaffe musikstedet økonomisk sikkerhed de næste tre år. Nu siger han, at Montmartres fremtid er sikret i en rum tid ved hjælp af syv store fonde, og at han dermed har nået sin målsætning om at bidrage til at skaffe ro omkring økonomien og sikre musikhusets overlevelse.  »Jeg føler derfor, at jeg med god samvittighed kan trække mig fra et godt og spændende samarbejde, og koncentrere mig om mine mange andre projekter, som jeg behøver mere tid til,« understreger saxofonisten og pladeselskabs-ejeren, der står foran en travl tid.  Dels med nye optrædener på alle jazzkattes vandingssted, »Blue Note« i New York City.  Dels med en uddybelse af samarbejdet med butikskæden Tiger om udgivelse kvalitetsjazz til en pris, hvor alle kan være med.  Ud af musikken Desuden er der sat vand over til en foredragsrække med far, Anders Koppel, og søster, Marie Carmen Koppel. Og på Cdfronten vanker der to nye udgivelser i Frankrig, England og Danmark i november med henholdsvis Daniel Humair og Peter Erskine samt en udgivelse med musik skrevet til og komponeret over lovteksten fra Kyoto-protokollen Tidligere på sommeren modtog Benjamin Koppel den fornemme franske ridderorden »Ordre des Arts et des Lettres«, og i november vender han tilbage til Frankrig for at give koncerter, l bl. a. i det Danske Hus i Paris. Desuden lægger han pt sidste hånd på en bog i samarbejde med coachen Casper Rongsted. Bogen udkommer på Gyldendal i slutningen af august med titlen " Ud af musikken". Fra hestens mule lyder det, at de to festlige Valby-borgeres samarbejde også omfatter foredragsvirksomhed.  Og da de begge har det med at se syner og har sproget i deres hede hule hånd, er der vist sat vand over til nogle begivenheder med højt til loftet.  VALBY LANGGADE: Det siges, at det skal være skidt, før det bliver godt, og på Valby Langgade mellem Skolegade og Ved Ovnhallen skal beboere, erhvervsdrivende, bilister og andre trafikanter i hvert fald finde tålmodigheden frem i disse dage.  Det oplevede valbyborger Marianne Løffler, da hun torsdag eftermiddag kørte i sin bil ad Toftegårds Allé, drejede til venstre ad Rughavevej og nåede til Annexstræde, hvor der pludselig var blevet afspærret: »Det var umuligt at køre videre, så jeg måtte vende om og køre ad Skolegade. Det skulle jeg dog aldrig have gjort, for da jeg kom til Valby Langgade, var alt gået i stå. Ingen biler kunne komme nogen vegne, og til sidste begyndte flere biler at krydse over Tingstedet. Jeg forsøgte at ringe til politiet, for få dem ud, men efter at have ventet et kvarter på at komme igennem, gav jeg op. Jeg endte med at holde cirka tre kvarter i kø, hvor jeg kunne se, at der hele tiden kom nye biler til,« fortæller Marianne Løffler.  Kun åbent ind mod byen Valby Bladet kiggede selv forbi Valby Langgade torsdag formiddag, og her var kaos bestemt ikke mindre.  Den sædvanlige morgentrafik ind mod København bliver nu forstærket af, at Annexstræde er spærret, så bilister, der skal ud af byen den vej, vender om, kører ad Skolegade og når Valby Langgade, som dog nu ensrettet med retning mod byen, mens sporet ud ad byen er spærret.  Projektleder i Teknik-og Miljøforvaltningen Marie Grum-Schwensen møder os i morgenmylderet og fortæller, at vejarbejdet skyldes, at Valby Langgade er udvalgt til at være en del af Københavns Kommunes genopretningsprogram ' Et løft til vejene'.  Det betyder, at beboere og erhvervsdrivende kan se frem til en grønnere og mere trafiksikker gade, hvor strækningen mellem Skolegade og Vigerslevvej får ny støjdæmpende asfalt, bedre regnvandsafledning og 22 nye træer i fire nye midterrabatter.  »Den er udpeget, fordi man gerne vil løfte hele kvarteret.  Det er besluttet ud fra en tanke om, at vejen også er et byrum, og når man renoverer den, så løfter man kvarteret,« forklarer Marie Grum-Schwensen.  Gamle skinner skal væk Det mest generende arbejde skyldes, at der under asfalten ligger gamle sporvognsskinner, som giver revner og huller i vejen, siger projektlederen: »Hvis vi havde lagt asfalt ovenpå sporvognsskinnerne, så ville der gå nogle år, og så ville vi få huller igen. Derfor har vi valgt, at de skal fjernes en gang for alle nu. Det er dog en proces, der både larmer og er pladskrævende, og derfor har vi de gener, vi ser nu. Vi prøver dog alt, hvad vi kan for at minimere generne,« fortæller Marie Grum-Schwensen To etaper ad gangen For at sænke generne mest muligt har Teknik-og Miljøforvaltningen delt anlægsarbejdet op i fire etaper, så afspærringer og ensretninger ikke generer længere end højst nødvendigt.  De næste uger er det etape et og tre, der er i gang. De strækker sig mellem henholdsvis Skolegade/ Ved Ovnhallen og Herman Bangs Plads/ Skellet.  Omkring sommerferien går man så i gang med etape to og fire, der strækker sig mellem henholdsvis Ved Ovnhallen/ Herman Bangs Plads og Skellet/ Vigerslevs Allé.  Teknik-og Miljøforvaltningen sat informationsskilte op på udvalgte steder, som råder bilisterne til at finde andre veje.  Vejinspektør i Teknik-og Miljøforvaltningen, Tonny Nymann, erkender dog, at skiltene har været placeret forkert: »Folk har simpelthen ikke nået at se infoskiltene i tide, så nu har vi flyttet dem til bedre placeringer, og så tror vi, at de fleste lige skal vænne sig til ensretningen,« siger han.  Genopretningen af Valby Langgade er planlagt til at slutte 1. oktober.  Hvis vi havde lagt asfalt ovenpå sporvognsskinnerne, så ville der gå nogle år, og så ville vi få huller igen.  MARIE GRUM-SCHWENSEN, projektleder for renoveringen af Valby Langgade.  TREDJE ETAPE Etapen løber fra Herman Bangs Plads til Skellet Arbejdet begynder i uge 17 Det ventes at strækningen vil være ensrettet i cirka otte uger. FØRSTE ETAPE Etapen løber Skolegade til Ved Ovnhallen Arbejdet begynder i uge 17 Det ventes at strækningen vil være ensrettet i cirka fire uger.  ANDEN &amp; FJERDE ETAPE Anden etape løber fra Ved Ovnhallen til Herman Bangs Plads. Fjerde etape løber fra Skellet til Vigerslevvej Begge etaper vil være ensrettet fra uge 27 til uge 39.  Valby Lokaludvalg har indgået en samarbejdsaftale med Frivilligcenter Vesterbro / Kgs. Enghave om at udbrede deres arbejde til Valby. Formålet med aftalen er at styrke det frivillige foreningsliv i Valby og kendskabet til Valbys foreninger gennem en koordineret indsats.    Jobbørs for frivillige   Indholdet af samarbejdsaftalen indebærer blandt andet, at der skal udarbejdes en social vejviser over frivillige foreninger og tilbud i Valby.  I første omgang vil Maria Norup fra Frivilligcentret fremover være at træffe i Lokaludvalgets sekretariat den anden tirsdag i hver måned fra klokken 9- 15.30. Centrets services er dog ikke begrænset til denne ene dag om måneden. Tværtimod får Valbys borgere bred adgang til at deltage i foreningens kurser og søge information og rådgivning eksempelvis i forbindelse med fundraising. Frivilligcentret har også en online jobbørs hvor frivillige og foreninger kan finde hinanden.    Varm velkomst   Valby Lokaludvalgs udvalgssekretær Rikke Welsch er begejstret over udsigten til de månedlige gæster fra Frivilligcentret.  - Vi er rigtig glade for at kunne byde Frivilligcentret velkommen i Valby. Centret har mange gode tilbud, som Valbys foreninger og frivillige kan få glæde af. Jeg er overbevist om, at Valby Lokaludvalg og Frivilligcentret vil udgøre et godt makkerpar, der vil give det allerede stærke foreningsliv i Valby et ekstra løft. Og som ikke mindst vil skabe grobund for at rekruttere nye frivillige til at udføre socialt arbejde i bydelen, siger hun.  Du kan læse mere om hvad Frivilligcenteret laver, og hvad de kan tilbyde på deres hjemmeside www.frivilligcentervsv.dk. SSB   Noget tyder på, at Valby længe har tørstet efter en vinbar.    DET ER SNART 100 år siden, Valby blev indlemmet i Københavns Kommune.

Er det på tide, at vi siger tak for nu og går på egne ben?  Noget tyder på, at det bliver nødvendigt.

Afstemningen om indførelse af bydelsstyre i hele København den 28.

september var et demokratisk sammenrod af dimensioner:  ingen debat og dårlig information.  Københavns Kommune svigtede totalt informationsforpligtigelsen.  Folderne om afstemningen fra Københavns Kommune kom ud ganske kort tid før afstemningen, mange

fik ikke folderne, og andre fik dem ikke læst, fordi de røg ud sammen med Bilka reklamer m.m.  Således var mange knap klar over, hvad afstemningen gik ud på.  Presse og TV var også i det store hele fraværende bortset fra Valby Bladet og JP København.

OP TIL AFSTEMNINGEN var det største parti i København, Socialdemokratiet, ude af stand til at oplyse om partiets holdning.

Kramer Mikkelsen mente, at vælgerne skulle fortælle Socialdemokratiet, hvad partiet skulle mene!  En meget besynderlig måde at føre politik på!  Andre partier - f.eks. Dansk Folkeparti, Konservative og Venstre - pustede til den almindelige politikerlede

og lancerede en populistisk kampagne med hovedsloganet Nej til 300 flere politikere.  Forståeligt nok gik den lige ind.  Ingen ønsker 300 stykker af Thustrup Hansens slags.

Hele grundlaget for afstemningen var et forlig mellem Enhedslisten, SF, Solidarisk Alternativ, Det Radikale Venstre blev og Socialdemokratiet, som gik ud på at der skulle stemmes om en bydelsdækkende ordning, og at der herefter skulle tages stilling til

fortsættelse af bydelsrådene i de fire forsøgsbydele.

Afstemningsresultatet blev som bekendt stort flertal imod bydelsstyre i København undtagen i Valby, hvor det blev et ja.  Vi var derfor også lamslåede, da der allerede på valgaftenen blev proklameret, at alle forsøgsbydelene skulle lukkes (nogle så det

helst gjort med det samme).

Det var ikke det, afstemningen drejede sig om.

ALLE GODE KRÆFTER i Valby, alle lister og partier i Valby Bydelsråd, de ansatte, borgergrupper, forældrebestyrelser m.fl. gik så i gang med en sej kamp for, at Valby Bydelsråd skulle fortsætte.  Borgermøde på Toftegårds Plads den 7. oktober med stor

