 RECEPTION. Østerbro Avis holdt flyttereception i sidste uge, hvor læserne blev inviteret inden for i vores nye lokaler på Langelinie Allé 27C. Som en overraskelse foregik receptionen dog på båden Bjørnsholm, der havde lagt til kaj bag avisens lokaler. Det tog alle omkring 100 gæster godt imod. Foto: Michael Paldan.     Frankie boy tilbage til politik: På den politiske scene meddelte socialdemokraten Ritt Bjerregaard ganske overraskende, at hun stoppede som overborgmester ved årets udgang. Efter nogle dages gætterier kom den tidligere justitsminister Frank Jensen på banen som afløser for Ritt. Det var også ganske overraskende, da han ellers var gået ud af poltik efter at have tabt kampvalget om formandsposten for Socialdemokraterne til Helle Thorning-Schmidt i 2005 og i øvrigt altid havde repræsenteret Nordjylland gennem 20 år i folketinget, men han har faktisk haft fast bopæl i København i nogle år. Første gang han mødte folket som over- borgmesterkandidat var 1. maj, hvor der traditionen tro var stort arrangement i Fælledparken. I november blev han som forventet valgt til overborgmester fra 1. januar 2010. Foto: Peter Clausen    Et øv-år: Det har været et dårligt år for Parken og bestyrelsesformand Flemming Østergaard - uden for fodboldbanen. 2009 begyndte med, at et arbejder styrtede i døden fra taget i Parken, da han var i gang med at fjerne is. Parken fik senere på året den højst tænkelige bøde på 80.000 kroner, da Arbejdstilsynet konkluderede, at medarbejderen ikke på nogen måde var sikret mod nedstyrtningsfare. Senere på året kom Parkens økonomi i fokus, og for første gang blev der sat spørgsmålstegn ved Flemming Østergaards rolle som en særdeles fremtrædende og aktiv bestyrelsesformand. Det skete efter, der blev konstateret et underskud på 244 millioner kroner. Dette skyldes ikke mindst en række investeringer i ejendomme og ferieindustri, som Parken har kastet sig ud i, umiddelbart inden finanskrisen satte ind. På fodboldbanen var det dog mest af alt et succesfuldt år for FC København, læs mere om det på side 18. Foto: Peter Clausen    Storhed og fald: Østre Gasværks Teater kunne fejre 30 års fødselsdag i oktober med en storsmilende teaterdirektør Jon Stephensen. Teatret er Danmarks mest succesrige, og med Beatles-musicalen Come Together var det foreløbige højdepunkt nået. Som det eneste teater i verden havde Gasværket sikret sig rettighederne til musikken fra den legendariske Liverpoolgruppe fra 1960' erne. Men som et lyn fra en klar himmel blev Jon Stephensen afskediget måneden efter. Han havde til en anden succesforestilling på Gasværket "Elsk mig i nat" modtaget et konsulenthonorar uden at orientere bestyrelsen i Københavns Teater. Foto: Michael Paldan    Udvidelse af tomme sæder: I 2008 blev den første servicebus indviet på Østerbro i den indre del af bydelen, og trods særdeles sløje passagertal for den, blev der indviet to mere i den nordlige del af Østerbro i marts. Den ene har forbindelse med Bispebjerg, mens den anden kører rundt på Ydre Østerbro og har forbindelse med den første servicebus i bydelen. Indtil nu er der intet, som tyder på, at mange ældre, gang- besværede og yngre mennesker med barnevogne har taget dette initiativ til sig. Foto: Flemming Schiller    Sammenlægning: Fra september var der igen kun én lokalavis på Østerbro: Østerbro Avis. Det skete efter sidstnævnte fusionerede med Lokalavisen Østerbro. Den fusionerede avis har medarbejdere fra begge aviser, og der er elementer fra såvel Lokalavisen og Østerbro Avis, som er levet videre i det ny regi. Billedet er fra en varm sensommerdag - den 27. august - dagen efter fusionen var blevet meldt ud til medarbejderne, og her kan ses holdet, der blev samlet på Østerbro Avis. Siden hen er der skiftet ud på et par pladser. Foto: Michael Paldan    Hvid juletid: For første gang i mange år var der kæmpe snefald op til jul, der faldt symbolsk, mens der var internationalt klimatopmøde i København. Om det kolde vejr var med til at skabe det skuffende resultat til topmødet, der havde som målsætning at begrænse fremtidens opvarmning af kloden, skal ikke kunne siges. Men sikkert er der, at der kunne findes mange smukke vinterbilleder rundt omkring i Danmark. Og dette er faktisk ikke fra en skov langt væk fra storbyen, det er et motiv fra Østerbro, nærmere bestemt fra Ryvangen Naturpark. Foto: Peter Clausen     Dødsulykke: Fælledparken kunne fejre 100 års fødselsdag i april, og parken er ved at få et kæmpe ansigtsløft for næsten 200 millioner kroner, som gik i gang i år og fortsætter de næste par år. Men midt i alle disse festligheder skete der en tragedie i den populære park. En bilist på Øster Allé blev dræbt, da et træ væltede ned over hans bil under en regn- og stormfuld dag i maj. Det viste sig, at træet var angrebet af indvendig svamp. Selvom Københavns kommune fælder flere træer, som vurderes at udgøre en fare, havde de ikke fældet det, da det ikke var noget, som umiddelbart kunne spores, og senere blev kommunen frikendt af politiet. Fælledparken bliver nu spærret af, når der er voldsomt blæsevejr. Foto: Peter Clausen    OSA\2009\12\28\OSA20091228X11#0005.pdf   »Hvad laver du din psykopat!?!?!« Ordene kunne være leveret af en teenager i en ynglingeligakamp, men sådan nogle kampe spilles ikke en mandag formiddag i Fælledparken. Ordene kommer i stedet fra Frits Klingenberg, der netop er fyldt 70 år.  I en duel med en tidligere holdkammerat fra BK Viktoria bliver der unødvendigt skubbet med skulderen, da bolden er væk, og Frits mister balancen.  Frits fik lavet en hofteoperation for fem år siden, og der skal ikke meget skubben til, før han mister balancen.  Og det burde modspilleren vide, mener han. For de delte omklædningsrum for kun tre år siden.  Efter næsten 50 år i klubben - 25 år af dem endda som formand samt en titel som æresmedlem for BK Viktoria - skiftede Frits Klingenberg til lokalrivalen Østerbro IF. Så lokale at de deler klubhus.  Beslutningen kom, efter at Frits have fået opereret sin hofte og efterfølgende fik at vide, at han fremover skulle forvente begrænsede mængder spilletid. Det nægtede Frits at finde sig i og et skifte til den direkte konkurrent blev en realitet.  Ikke velset i manges øjne, men i Østerbro IF var døren åben.  »Vi spiller for at have det sjovt og for at holde os i gang,« fortæller Østerbro IFs holdleder Poul Klarskov med et blik som en mild bedstefar.  Blikket ændrer pludselig karakter: »Men når vi er på banen, så kommer vi hurtigt til at opføre os som drenge igen.« En af Østerbro IFs profiler er Bent Hansen på nu 74 år. I denne sæson er han topscorer. Og det er der en særlig grund til, for han er Østerbro IFs hurtigste.  Og når mange både med-og modspillere har lidt skavanker, så kan hurtighed nemt blive en stor fordel.  »Jo, jeg er da aktiv,« siger Bent med rolig stemme: »Jeg spiller udendørs fodbold mandag og torsdag formiddag, indendørsfodbold med et andet hold tirsdag, så træner jeg også badminton torsdag aften, og jeg går også til atletik om sommeren og gymnastik i vinterperioden,« fortæller Bent og kigger op på sin cykelhjelm, der hænger i omklædningsrummet.  »Ja, og så cykler jeg jo også til og fra kamp og træning.  « Bent bor i Bagsværd, 13 km væk.  Center for Holdspil og Sundhed har i tidligere undersøgelser bevist, at en person på 70 år, der har spillet fodbold hele sit liv, har en balance og muskelfunktion på niveau med en utrænet mand på 30 år.  Nyere undersøgelser viser endvidere, at fire måneders fodboldtræning for ældre, utrænede mænd får konditallet til at stige med 15 procent, muskelfunktionen med 30 procent og knogletætheden i lårbensknoglerne med to procent. Alt i alt betyder det blandt andet, at turen op ad trapperne, i haven og i indkøbscenteret bliver betydeligt nemmere.  Det er torsdag, og træningen er afsluttet. I forskelligt tempo går spillerne mod det nye klubhus i kanten af Fælledparken. Klokken har lige passeret 12, og samtlige baner i fælledparken står igen øde hen. Kun et par skoledrenge bruger de sidste minutter af et frikvarter på at sparke en medbragt bold i et tomt mål.  Nede i omklædningsrummet går de ældre herrer i bad, og den klassiske lugt af mænd, der har dyrket sport, indtager rummet. Der tales om fælles bekendte. »Hvad laver han nu?« og »Kan I huske ham dér?« er sætninger, der ryger på skift igennem omklædningsrummet.  Et par sjofle anekdoter bliver der også plads til. Det er jo et omklædningsrum.  Mange af spillerne i Grand Veteran Master-ligaen har spillet fodbold gennem det meste af livet, på vidt forskellige niveauer.  Dansk Idrætsforbund forskning viser, at det psykisk har stor betydning, at man holder sig aktiv og er sammen med andre. Det giver den enkelte større selvtillid og en mere positiv selvopfattelse. Disse følelser kan få et knæk, når man bliver ældre - blandt andet på grund af de mange myter, der findes om ældre. Bl. a. at de »er langsomme«, »ikke opfatter så hurtigt« og »ikke kan lære nye ting«. Sådanne myter kan sammen med forandrede ydre omstændigheder såsom arbejdsophør, boligflytning samt det at miste en ægtefælle medvirke til, at også ældre kan opleve depressive perioder.  Ældre, der er regelmæssigt fysisk aktive, oplever ofte disse situationer som indre tyngende. De opdager, at også andre har været igennem svære perioder, og de har mulighed for at snakke med ligesindede om omvæltningen og om, hvordan man kommer videre i livet. Idræt er derfor også en væsentlig social faktor for ældre.  Til en kamp mod ABs Grand Veteran Masters er nogle få tilskuere mødt op. Gennemsnitsalderen hos dem er ikke yngre end hos spillerne på banen. Pludselig udbryder én: »Kan du se, hvem det er?« »Det er sgu Flemming Nielsen fra Olympiaden i Rom i 1960! Du ved, dem der fik sølv.« De andre nikker og griner, og så går snakken om de gode gamle dage, hvor Flemming Nielsen, der dengang spillede venstre halfback, nåede at blive en profil i den italienske Serie A-klub Atalanta. I dag er han 80 år gammel og ikke længere blandt banens hurtigste.  Ikke som Østerbro IFs topscorer Bent Hansen.  Men han er jo også »kun« 74 år.  Angriberens mange mål rækker dog ikke til en topplacering. Ved efterårssæsonens afslutning må Østerbro IFs Grand Veteran Masters tage til takke med en femteplads i rækken med syv hold. Favoritterne fra Skovshoved vinder igen og kan kalde sig mestre.  Og eftersom der ikke er andre tilsvarende ligaer i Europa, ja så kalder vinderne sig selvfølgelig for europamestre.   Jeg spiller udendørsfodbold mandag og torsdag formiddag, indendørsfodbold med et andet hold tirsdag, så spiller jeg også badminton torsdag aften  Bent Hansen.    Fakta: fakta     SUPER-SENIORER   Grand Veteran Masters er den ældste fodboldliga i Danmark - sågar i hele Europa.  Ligaen blev oprettet i 2013. Den er for spillere, der er fyldt 70 år, men man må benytte én spiller der på dagen er to år for ung. Det er fem-mands fodbold, hvor der spilles to halvlege af 30 minutter. Der er syv hold i ligaen, og alle ligger i Storkøbenhavn.  SVANEMØLLESTRANDEN: Efter flere års tilløb blev Svanemøllestranden indviet i sommer. Og folk tog den til sig, og i løbet af de varme sommerdage var den lille strand proppet med mennesker.  Her er Østerbro Avis på stranden på en hverdag med leg, vand og sand og knap så mange mennesker. Foto: Pernille Høy Malmstedt UDE OG HJEMME: I det tidlige forår tog hun afsted, og i det sene efterår kom hun hjem. Den Lille havfrue var på en succesfuld rejse til verdensudstillingen i Shanghai, nu er hun atter hjemme på Langelinie. Foto: Brian L. Jensen.  ILDSJÆLE: Foreninger og netværksgrupper på Østerbro kan nu indstilles til modtagelse af en nystiftet Hjemmebanepris.  Den årlige pris er blevet til i et samarbejde mellem Kultur Østerbro, Danske Banks afdelinger i bydelen og Østerbro Avis. Den lyder på 50.000 kroner.    Særligt initiativ   Prisen har fået navnet Kultur Østerbros Hjemmebanepris, og den bliver sponsoreret af Danske Bank foreløbigt i en periode på tre år.  For at komme i betragtning til prisen, skal foreningen/ netværksgruppen have taget et særligt initiativ, som har bidraget til at styrke kulturen eller sammenhængskraften til glæde for alle dem, der til daglig bor og lever på netop vores hjemmebane - Østerbro.    Nå bredere ud   Kulturchef Mogens Holm udtrykker stor glæde og tilfredshed med den nye pris.  » Med denne pris får Kultur Østerbro mulighed for at række lidt bredere ud og honorere nogle af de store indsatser, som mange frivillige udfører til gavn for Østerbros borgere i alle aldre. Det har været væsentligt for os, at alle kan indstille en eller flere foreninger og netværksgrupper, og at alle i målgruppen dermed er potentielle aftagere af prisen, hvis de ellers er hjemmehørende på Østerbro og lever op til de betingelser, vi stiller. « .    Tradition for lokal støtte   Også privatdirektør Kim Grue, som er chef for Danske Banks Afdelinger på Østerbro er glad for den nye aftale: » I Danske bank har vi mange års tradition for at støtte lokale initiativer, særligt indenfor idrætten. Vi støtter jo landsholdet og FC København på deres lokale hjemmebane, så derfor har vi også et helt naturligt ønske om, at støtte fællesskabet og Østerbro borgerne på deres hjemmebane.  Det får vi en god mulighed for at gøre nu, og derfor er vi både glade for, og stolte af, at sponsorere Kultur Østerbros Hjemmebanepris.  « .    Sådan indstiller du   Hvem vil du indstille til Kultur Østerbros Hjemmebanepris? Hvis du ønsker at indstille en værdig prismodtager, så skal du gøre det senest den fredag den 15. februar 2013. Du kan gøre det ved at gå ind på Kultur Østerbros hjemmeside www.kulturøsterbro.dk, hvor du udfylder en indstillingsblanket.  Du kan også hente og aflevere fysiske indstillingsblanketter hos redaktionen på Østerbro Avis eller i Danske Banks afdelinger på Østerbro.  Efter den 15. februar 2013 træder et bedømmelsesudvalg sammen og nominerer et antal kandidater.  Offentliggørelsen af de nominerede samt overrækkelsen af Hjemmebaneprisen sker i forbindelse med et særligt arrangement på Østerbro 4. april 2013.  Stedet for prisoverrækkelsen vil blive offentliggjort i begyndelsen af det nye år.  Man tror, man er kørt forkert.  Og så er alt, som det skal være. For det er netop det -foruden det store frontparti -Bjørn Jacobsen og Christoffer Schärfe gik meget målrettet efter, da de for et halvt år siden åbnede Restaurant Aro på Østerbro i Odense.  I fugleflugtslinje er der knap nok en kilometer til bymidten, men for alle os andre uden vinger går vejen først forbi Odeon, ned ad Ryttergade og videre ud i Østerbros bælgravende mørke. Kun naboens skilt med " Aro Maskinfabrik A/ S" og et par tændte fakler viser vejen ind til de to drenges legeplads ved aftenstid.  -En del gæster spørger, hvorfor vi ikke selv har noget skilt. På den ene side må det ikke blive for hemmeligt, men på den anden side må folk gerne lede lidt efter det, fortæller Christoffer Schärfe.  -I New York gik jeg ned ad en mørk, lukket gyde. En dør med graffiti blev åbnet, og varmt lys, liv og masser af stemning strømmede pludselig ud fra en gemt restaurant. Det sted og den stemning vil jeg aldrig glemme, fortæller Bjørn Jacobsen om sin selvoplevede inspirationskilde.  I starten overvejede de to kokke, om porten ind til Restaurant Aro også skulle være lukket, og indgangen til restauranten i det gamle autoværksted skulle begrænses til en lille smal, lukket dør i siden.  Christoffer Schärfe og Bjørn Jacobsen blev dog hurtigt enige om at lade porten være åben og lade det varme lys fra værkstedets store frontparti strømme ud mellem aftenens mørke industri, der gør det ud for deres naboer.  -Der er efterhånden rigtig mange restauranter inde i Odense. Herude skiller vi os ud, og vores gæster skal tage aktiv stilling til at besøge os. Vi har også kun haft to-tre walk-ins fra gaden, siden vi åbnede i november, siger Christoffer Schärfe og smiler.    Sprøde grisetæer   Der er i alt 10 borde med plads til mellem 20 og 30 gæster, men til gengæld er der højt til loftet markeret med et levn fra fortiden -en talje med krog, der understreger det rå, industrielle look og den afslappede atmosfære. Kun adskilt af en hjemmelavet, åben reol fyldt med tallerkener arbejder Bjørn Jacobsen og Christoffer Schärfe side om side og lader deres eneste ansatte, tjeneren Jens Hasse Petersen, tage sig af vinen og menukortet.  Når udgangspunktet er dogmefrit, kan sidstnævnte godt overraske gæsterne og kræve en lille forklaring. Et eksempel kunne være en tidligere ret ved navn " deaktiveret gærcreme og sprøde grisetæer", som efter en enkelt kommentar fra en gæst hurtigt blev ændret til svinefilet, jordskokker og portobello.  Men de sprøde grisetæer bliver stadig serveret -som en snack. Værkstedet, de to kokke leger med råvarerne i, er nemlig beregnet til velsmagende eksperimenter og fordybelse uden særlig mange begrænsninger, men lægger også op til en personlig kontakt med de spisende.  -Jeg skulle vænne mig til, at det er mindre sted, vi har, og at vi principielt kan lave, hvad vi har lyst til uden at tage hensyn til for eksempel mængden, som jeg tidligere altid har været vant til. Tanken er at lege og fordybe sig i håndværket. Det er for eksempel fedt at have tiden til at glasere flot ind, forklarer Bjørn Jacobsen og bliver suppleret af sin makker.  -Vores mad er dogmefri, men forankret i det franske køkken, som vi begge er opdraget i. Men fordi det er mindre sted, synes jeg godt, vi kan sige, at maden er teknisk sværere og mere tidkrævende, siger Christoffer Schärfe.  Ved siden af Restaurant Aro driver Christoffer Schärfe sammen med Steffen Falkesgaard Hansen fortsat Restaurant Kok &amp; Vin i Gråbrødrestræde i Odenses centrum. For seks år siden startede den ifølge Christoffer Schärfe byens brasserie-bølge, og konceptet for Kok &amp; Vin er nu så veludviklet ifølge sin ejer, at den 31-årige Christoffer Schärfe fra Højby trængte til nye udfordringer ved siden af. Og de kom så, udfordringerne, da hans tidligere chef på den københavnske Restaurant Pluto ringede og sagde, at han flyttede til Fyn.  -Og så fandt Christoffer et lokale. Vi havde fået et godt indtryk af hinanden i de 10 måneder, vi nåede at arbejde sammen i København, siger Bjørn Jacobsen.  -Og så kendte du heller ikke andre, giver Christoffer Schärfe hurtigt igen og griner.    Anneksgården   Måske der var noget om snakken, for Bjørn Jacobsen, der oprindeligt kommer fra Vinderup ved Struer, havde på det tidspunkt kokkereret alle andre steder end på Fyn. I hvert fald havde han arbejdet i både London, Sydney og New York City og været med til at starte 10 restauranter op i København, som han i dag fortsat har del i. Det var Bjørn Jacobsens fynske kæreste, der fik ham til at overveje, om drømmen om egen gård ikke kunne udleves på Fyn, og derfra gik det stærkt. Anneksgården er navnet på den gamle præstegård med bindingsværk og tilhørende landlig idyl, får på flugt, og hegn der går i stykker.  -Jeg kunne mærke, at livet i København var begyndt at slide mig op, og jeg er meget begejstret for livet på gården. Men der er også meget arbejde, og jeg er blevet mere realistisk omkring det, siger en ærlig Bjørn Jacobsen om frilandsprojektet i Bovense mellem Kerteminde og Nyborg, og som han sammen med Christoffer Schärfe er ved at omlægge til økologi.  Listen over råvarer på Anneksgården er allerede lang med hvidløg, squash, kartofler, asparges, jordskokker, ramsløg, ærter og tomater, hindbær og jordbær.  -Ambitionen er dog ikke længere, at vi skal blive fuldstændig selvforsynende i restauranten, men at en stor del af vores kød og grønt skal komme herfra.  Det kan tælles på en hånd, hvor mange gange vi indtil nu har fået lov til at stå med et helt dyr i hånden og finde ud af, hvordan vi bruger det hele bedst muligt. At arbejde med hele dyret og følge det -det er virkelig spændende, understreger Christoffer Schärfe.  -Lige nu har vi syv høns og en hane, der hedder Hans. De dyr, vi avler på, har vi givet navne som vædderen Villy og uldgrisene Gurli og Gerda. Ornen Bertil er en stor fyr med tænder. Jeg troede faktisk ikke, han var voksen nok, men på tre dage fik vi 30 grise, fortæller Bjørn Jacobsen grinende og tilføjer, at han har lovet sin kæreste at vente lidt med at få køer.  Heldigvis har Bjørn Jacobsen en god nabo, der fortæller ham, når han pløjer i den forkerte retning, og heldigvis har han en sød kæreste på barsel, der foruden deres lille dreng Karl født i efteråret passer dyrene torsdag, fredag og lørdag, når han selv står i restauranten.    Faglig stolthed   Inde på Østerbro 32 er rollefordelingen i værkstedet også klar. Bjørn Jacobsen vil helst stå i køkkenet, og Christoffer Schärfe er den, der sørger for at få betalt regningerne.  -Christoffer er meget mere en cheftype, end jeg er. Hvis Christoffer ikke havde været her, ville det have været noget værre rod. Jeg er for eksempel ikke skarp foran computeren, men hvis jeg blev tvunget til det, skulle jeg nok blive voksen.  Min " comfort zone" er altså i køkkenet, siger Bjørn Jacobsen smilende.  -Og hvis alle var som mig, blev det hele alt for kontrolleret. Vi supplerer hinanden rigtig godt, og det vidste vi faktisk ikke helt på forhånd, siger Christoffer Schärfe, som her et halvt år efter åbningen af Restaurant Aro roligt kan gøre status.  -Et eller andet sted føler vi, at vi kun satser faglig stolthed med det her. Vi er ikke løntunge, og vi har ikke nogen stor husleje, fordi det er sted, hvor ingen andre vil være. Det er altså ikke økonomien, der vil knække os. Men vi lovede hinanden at tage alt op til revision efter et halvt år og stille spørgsmålet, om Odense nu var klar til det, som vi har set i for eksempel New York? Vi er blevet positivt overraskede over opbakningen fra gæsterne, og at det kommer fra alle lag fra de 25-til 70-årige, siger en glad Christoffer Schärfe og ser på sin makker, der er gået i gang med restaurantens bud på årstidens trerettersmenu.  -Vi snakkede også i starten om, hvordan vi ville forholde sig til en nuldag uden gæster, men det har vi faktisk ikke prøvet endnu. Torsdage varierer, men fredage og lørdage er altid udsolgte. Før skulle man reservere mere end to måneder før, men nu ser det mere fornuftigt ud med 14 dage, forklarer han, imens han går i gang med desserten bestående af financiers med puré på bagt rabarber, tørrede rabarber, mandelcrumble og rabarberis.  -Det er altid Christoffer, der står for desserten.  Resten deles vi om, forklarer Bjørn Jacobsen og tilstår med et glimt i øjet, at han kun kan lave pandekager med is.  -Til gengæld bliver de også rigtig gode.  Bjørn Jacobsens pandekager har dog endnu ikke fundet vej til menukortet. ARO står der med store bogstaver på omslaget. Det er enkelt og ligetil, nemt at sige og for nogle odenseanere måske også genkendeligt med reference til varmtvandsbeholderne, der førhen blev produceret her under samme navn. Og hvad det står for -ARO? Arne Rasmussen Odense.  Selvfølgelig.    SOMMERMENU -fra Aro   FoRREt -rødtunge fra Kerteminde stegt på crouton med grønne ærter, nye asparges, morkler og skummende muslingesauce Antal kuverter: 4 personer Rødtunge stegt på crouton 600 g rødtungefilet 2 æggeblommer 250 g fløde Salt Tag de fire flotteste fileter fra. Resten blendes på en foodprocessor, til kødet er helt hakket. Tilsæt nu en knivspids salt, og lad farsen køre sej. Derefter tilsættes æggeblommerne og til sidst fløde.  Smag eventuelt til med mere salt.  De fire flotte rødtungefileter smøres med et tykt lag soufflefars og ovenpå kommes et stykke tyndt skåret toastbrød. Fisken steges i halvt smør og halvt olie. Steg den med croutonen ned ad ved middel varme. Når croutonen er gylden og sprød, ca. 3-4 minutter, vendes fisk, og panden trækkes af varmen. Lad fisken trække ca. 3 minutter på panden og tages derefter af.  Muslingsauce 150 g muslingefond 60 g hvidvin 75 g Sødmælk 150 g smør Citronsaft Salt Alt på nær smør koges op. Smørret blendes i med stavblender, og saucen smages til med salt og citronsaft.  Skummes med stavblender lige inden servering.  Morkler 100 g friske morkler 20 g smør Morklerne renses og soigneres grundigt. Smørret bruses op på en pande, og morklerne tilsættes.  Steges ca. 5 minutter.  Grønne asparges 8 store grønne asparges Tilberedes efter samme princip som hvide asparges til hovedretten.  Grønne ærter 250 g ærter bælges og svinges i en god klat smør lige inden servering.    HOVEDRET -Cannettebryst med hvide asparges, karamelliseret løg, rødvin og croquette af confiteret andelår   Antal kuverter: 4 personer Croquette af andelår 4 stk. confiteret andelår 1 stk. skalotteløg 1 dl rødvin 1 dl hønsefond 2 stk. æg 50 g rasp 50 g hvedemel Timian, salt og pber De confiterede andelår plukkes. Hønsefond, rødvin og krydderier koges op, og andelår vendes i.  Massen køles ned, til den er helt køleskabskold.  Rulles til kugler á ca. 25 g pr. styk. Paneres i først mel, så sammenpisket æg og til sidst i rasp.  Friteres lige før servering i olie, der er 180 grader varm.  Canettebryst 4 stk. cannettebryst Sener pudses af brystkødet, og fedtet ridses på toppen. Brystkødet lægges på en kold pande med fedtsiden ned af. Skru op på ca. halvt blus og lad fedtet smelte fra, steg til brystet er gyldent på fedtsiden. Vend dem om og brun på den anden side. Steges i oven i 8 minutter ved 175 grader.  Lad dem trække i 10 minutter.  Rødvinsauce 50 g smør 1 dl mørk balsamico ½ bundt fintsnittet timian 2 stk. fintsnittet bananskalotteløg 5 dl rødvin 5 dl mørk kalvefond 20 g smør lægges i en gryde, og de fintsnittede løg og timian tilsættes, når smørret er begyndt at brune. Løgene mørnes i smørret uden at tage farve.  Tilsæt en god portion friskkværnet sort peber.  Rødvin og balsamico kommes i gryden, og det reduceres ned, så det kun lige dækker løgene. Tilsæt nu kalvefond og kog godt igennem. Saucen sigtes og justeres med salt, peber og smør.  Hvide asparges 4 store asparges 500 g vand 30 g smør Aspargesene skrælles fra hoved til hale, og bunden skæres fra.  Kog 500 g vand op og tilsæt 30 g smør og salt efter behag. Vandet skal være ret salt, som når man koger kartofler. Lad aspargesene simre i 4 minutter.  Mærk efter med en skarp kniv, om de er færdige.  De skal give en lille smule efter (som en kartoffel skal gøre det).  Karamelliseret løgpure 1 kg zitauerløg 1 l hønsefond Smør, salt og peber Løgene snittes og sauteres i smør uden at tage farve. Når løgene er helt møre, tilsættes ca. ¼ liter af hønsefonden, lad fonden koge stille og roligt ind, til den er næsten helt væk. Tilsæt ¼ liter mere og bliv ved, til alt fonden er brugt. Blendes og sigtes gennem en fin sigte. Smag til med salt og peber.  Anrettes som på billedet.    DESSERT -financiers med bagte rabarber, rabarbersorbet og luftig mandelmousse   Antal kuverter: 4 personer Financiers (mandelsmåkager) 12 stk. æggehvider 250 g mandelmel 200 g smør 250 g flormelis 1 stang vanilje 25 g hvedemel Smørret brunes til 150 grader. Lad det derefter køle ned til ca. 40-50 grader. I mellemtiden piskes mandelmel, æggehvider, flormelis og korn fra en vaniljestang sammen på røremaskine, til massen er helt blank. Vend derefter den afkølede, brunede smør i. Smørret må ikke være for varmt, da massen så vil skille. Er smørret for koldt, vil det klumpe sammen. Bages i passende form ved 160 grader i 15 min. Tjekkes undervejs. Overfladen skal være gylden og karamelliseret.  Mandelsifon 250 g sødmælk 250 g piskefløde 125 g mandler 110 g sukker 5 bl. husblas Mandlerne vendes med olie og ristes i ovnen i 30 minutter ved 165 grader. Mælk, sukker og piske-fløde koges op. Når mandlerne er ristet godt gyldne, tilsættes de den varme mælkeblanding. Lad det trække i 12 timer. Massen sigtes og lunes, så husblase kan smeltes heri. Fyldes på sifonflaske som tilsættes to patroner og rystes rigtig godt.  Mandelcrumble 250 g mandelmel 250 g smør (stuetemperatur) 250 g sukker 250 g hvedemel 125 g smør Alle ingredienserne på nær de sidste 125 g smør røres sammen på en røremaskine. Bredes ud på en bradepande og bages ved 160 grader, til det er gyldent. Vend jævnligt rundt i blandingen, så den ikke klumper. Når crumblen er kølet ned, vendes de sidste 125 g smør i.  tørret rabarber 400 g rabarber 50 g flormelis Rabarberne skæres ud i passende stykker og vendes grundigt rundt med flormelis.  Fordeles på bagepapir og tørres ved 70 grader, til de har rette konsistens. De skal have konsistens hen af en lakrids. Beregn ca.  12 timer Rabarbersorbet 200 g vand 250 g sukker 800 g rabarber.  Det hele bringes i kog. Blendes og sigtes gennem en fin sigte.  Sættes i pacobæger minimum 24 timer før brug. Lige før brug køres de på pacomaskinen.  En pacomaskine, er en maskine, der bruges i det professionelle køkken til eksempelvis at lave is.  Pure på bagte rabarber 500 g rabarber 100 g sukker Rabarberne soigneres og lægges i en bradepande og vendes godt rundt med sukker, lad dem stå og trække i 1 time. Sukkeret vil trække en del saft ud af rabarberne, denne saft sigtes fra.  Sættes i ovnen ved 170 grader. Vendes godt rundt ca. hvert 10. minut. Bliv ved, indtil rabarberne er godt karamelliserede. Blendes og sigtes, mens rabarberne er varme.  Anrettes som på billedet.    // Restaurant Aro   Østerbro 32, 5000 Odense C.  Ejere: Bjørn Jacobsen (34) og Christoffer Schärfe (31).  Restauranten åbnede 11. november 2017. Driver desuden Anneksgården i Bovense, hvor store dele af restaurantens kød og grønt kommer fra.  Aro har åbent torsdag, fredag og lørdag fra klokken 17. Holder dog sommerferielukket fra 23. juni til 6. september.  Menu -lille Aro med fem retter, vin, snacks, bobler, kaffe og sødt: 1000 kroner.  Læs mere på: www.restaurant-aro.dk.  KAVALKADE. Et tilbageblik på nogle af begivenhederne på Østerbro i årets løb set gennem fotografernes kameralinser.   ÅRSREVY. Østerbro er en stor sportsbydel bådefor bredde, elite, på lands og til vands. Her er et udvalg af det, som indenfor idrættens verden har været i Østerbro Avis'spalter i fjor. Både succeser, fiaskoer og eksempler på, hvordan idræt og samfund hænger sammen  PRIS: DUI Østerbro fylder 110 år til efteråret, og det er dermed en ganske rodfæstet forening i bydelen, og mange uden for den faste medlemsskare har gennem mange år stiftet bekendtskab med dem, når de arrangerede Sankt Hans ved Kildevældssøen.  De seneste år har DUI Østerbro skruet endnu op for aktiviterne, så langt flere børn og unge på Østerbro har mødt dem i hverdagen.  Og det er disse initiativer, som blandt andet omfatter idrætsaktiviteter for børn og fællesspisning, der har gjort DUI Østerbro til årets modtager af Østerbro Kulturpris på 30.000 kroner.  Del af områdefornyelsen Det er langt fra nogen tilfældighed, at de mange nye aktiviteter er sket sideløbende med, at der har været områdefornyelse på Ydre Østerbro -som i den sammenhæng kaldes Sankt Kjelds Kvarter.  » Startskuddet var for fem år siden, da Områdefornyelsen gik i gang. Vi kiggede på hinanden og sagde, at vi ville præge vores lokalsamfund, « siger DUI Østerbros formand Ann Urbrand og tilføjer: » Vi skaber netværk og søger penge, og vi har skullet tænke nyt. « Blandt de nye elementer har været » Børn i bevægelse « , hvor børn blandt andet kan gå til ballet, basketball og akrobatik.  Gennem flere år har det kørt i daginstitutionen Studsgården ved højhusene i Studsgaardsgade, og i denne sæson er det udvidet med aktiviteter på Kildevældsskolen, da DUI har overtaget Fritidsforeningen Kildevæld, som i øvrigt var den første modtager af Østerbro Kulturpris i 2013.  » Børn i bevægelse har skabt en eksplosiv vækst i med lemstallet, « siger Ann Urbrand.    Fællesspisning   Dermed foregår det meget andet end det traditionelle friluftsliv og sædvanlige medlemsmøder, som naturligvis også fortsat er en del af DUI.  Mange af dem, som har indstillet DUI til Østerbro Kulturpris, roser især Børn i Bevægelse og fællesspisningen, hvor børnefamilier kan spise sammen med andre i DUIs medlemshus bag Kildevældsparken.  De henviser til, at det er noget især børnefamilier med trængt økonomi har glæde af.  Til sommer stopper Områdefornyelsen efter seks år, men Ann Urbrand forsikrer om, at DUI fortsat har mange ideér lokalt.  » Det stopper vi ikke med, selvom områdefornyelsen stopper. Vi har fået blod på tanden.  Vi har mange flere planer, som I nok skal komme til at høre mere om, « lover hun.    Bålplads og cykler   Udover Børn i Bevægelse og familiespisning har DUI de senere år også etableret cykelværksted i samarbejde med Områdefornyelsen, akkurat som der i dette regi også er skabt en fælles bålplads med de blå spejdere i Orion.  Akkurat som DUI er det også en Østerbroforening med over 100 år på bagen, og de var også indstillet til kulturprisen.  Selvom de bor med få hunrede meters mellemrum, kendte DUI og Orion stort set intet til hinanden, inden Områdefornyelsen flyttede ind på Østerbro.  U Vi har fået blod på tanden. Vi har mange flere planer, som I nok skal komme til at høre mere om ANN URBRAND, formand DUI Østerbro .    ØSTERBROTAL 314   Medlemmer var der ved årsskiftet af DUI Østerbro, og det gør den til Danmarks største DUI-afdeling, og tallet er stigende .    Østerbro Kulturpris   Prisen -som tidligere hed Hjemmebaneprisen -er stiftet af Kultur Østerbro, som er Københavns Kommunes enhed for kultur og idræt på Østerbro  Prisen gives til en forening eller netværk på Østerbro, som gør noget ud over det sædvanlige, som kommer bydelen til gavn  Danske Bank er sponsor for prisen, som består af 30.000 kroner, og Østerbro Avis er samarbejdspartner  På baggrund af indstillinger fra borgerne på Østerbro udvælger en priskomité årets fem nominerede samt en vinder  I komitéen sidder repræsentanter fra Kultur Østerbro, Danske Bank og Østerbro Avis samt tre kulturpersonligheder på Østerbro. Formand for komitéen er kultur-og fritidsborgmester Carl Christian Ebbesen (DF)  Tidligere modtagere af prisen: Fritidsforeningen Kildevæld (2013 ) , Copenhagen Cultural Network (2014 ) , ØsterGro (2015 )  De øvrige nominere til prisen i år var ishockeyklubben KSF, Boldklubben Skjold, Spejdergruppen Orion og Ældre i Bevægelse .    DUI LEG &amp; VIRKE   DUI står for De Unges Idræt og er på landsplan stiftet i 1905 Stifteren var den kun . . -årige Louis Florin, som havde en fortid i Frivilligt Drenge Forbund (FDF), der også arrangerede friluftsliv og idræt for børn og unge.  Han mente, at FDF gjorde et godt stykke arbejde, men som ung socialist ville gerne have en organisation, der var på et andet grundlag end FDFs kristne  DUI er en del af Arbejderbevægelsen, der blandt andet også omfatter fagforeninger og Socialdemokraterne  DUI Østerbro har eget hus i Borgervænget . . bag ved Kildevældsparken og Kildevældsskolen DUI Østerbro har vundet Østerbro Kulturpris, som gives til foreninger, der gør noget ud over det sædvanlige, der kommer Østerbro til gavn.  Efter deres første halve år på Østerbro tager drengene nu Aro op til revision: De har altid udsolgt fredage og lørdage og har endnu ikke prøvet at have en nuldag uden gæster - på trods af at det er en restaurant, man skal lede efter.  Man tror, man er kørt forkert.  Og så er alt, som det skal være. For det er netop det - foruden det store frontparti - Bjørn Jacobsen og Christoffer Schärfe gik meget målrettet efter, da de for et halvt år siden åbnede Restaurant Aro på Østerbro i Odense. I fugleflugtslinje er der knap nok en kilometer til bymidten, men for alle os andre uden vinger går vejen først forbi Odeon, ned ad Ryttergade og videre ud i Østerbros bælgravende mørke. Kun naboens skilt med "Aro Maskinfabrik A/S" og et par tændte fakler viser vejen ind til de to drenges legeplads ved aftenstid. - En del gæster spørger, hvorfor vi ikke selv har noget skilt. På den ene side må det ikke blive for hemmeligt, men på den anden side må folk gerne lede lidt efter det, fortæller Christoffer Schärfe. - I New York gik jeg ned ad en mørk, lukket gyde. En dør med graffiti blev åbnet, og varmt lys, liv og masser af stemning strømmede pludselig ud fra en gemt restaurant. Det sted og den stemning vil jeg aldrig glemme, fortæller Bjørn Jacobsen om sin selvoplevede inspirationskilde. I starten overvejede de to kokke, om porten ind til Restaurant Aro også skulle være lukket, og indgangen til restauranten i det gamle autoværksted skulle begrænses til en lille smal, lukket dør i siden. Christoffer Schärfe og Bjørn Jacobsen blev dog hurtigt enige om at lade porten være åben og lade det varme lys fra værkstedets store frontparti strømme ud mellem aftenens mørke industri, der gør det ud for deres naboer. - Der er efterhånden rigtig mange restauranter inde i Odense. Herude skiller vi os ud, og vores gæster skal tage aktiv stilling til at besøge os. Vi har også kun haft to-tre walk-ins fra gaden, siden vi åbnede i november, siger Christoffer Schärfe og smiler.    Sprøde grisetæer   Der er i alt 10 borde med plads til mellem 20 og 30 gæster, men til gengæld er der højt til loftet markeret med et levn fra fortiden - en talje med krog, der understreger det rå, industrielle look og den afslappede atmosfære. Kun adskilt af en hjemmelavet, åben reol fyldt med tallerkener arbejder Bjørn Jacobsen og Christoffer Schärfe side om side og lader deres eneste ansatte, tjeneren Jens Hasse Petersen, tage sig af vinen og menukortet.  Når udgangspunktet er dogmefrit, kan sidstnævnte godt overraske gæsterne og kræve en lille forklaring. Et eksempel kunne være en tidligere ret ved navn "deaktiveret gærcreme og sprøde grisetæer", som efter en enkelt kommentar fra en gæst hurtigt blev ændret til svinefilet, jordskokker og portobello. Men de sprøde grisetæer bliver stadig serveret - som en snack. Værkstedet, de to kokke leger med råvarerne i, er nemlig beregnet til velsmagende eksperimenter og fordybelse uden særlig mange begrænsninger, men lægger også op til en personlig kontakt med de spisende. - Jeg skulle vænne mig til, at det er mindre sted, vi har, og at vi principielt kan lave, hvad vi har lyst til uden at tage hensyn til for eksempel mængden, som jeg tidligere altid har været vant til. Tanken er at lege og fordybe sig i håndværket. Det er for eksempel fedt at have tiden til at glasere flot ind, forklarer Bjørn Jacobsen og bliver suppleret af sin makker. - Vores mad er dogmefri, men forankret i det franske køkken, som vi begge er opdraget i. Men fordi det er mindre sted, synes jeg godt, vi kan sige, at maden er teknisk sværere og mere tidkrævende, siger Christoffer Schärfe. Ved siden af Restaurant Aro driver Christoffer Schärfe sammen med Steffen Falkesgaard Hansen fortsat Restaurant Kok &amp; Vin i Gråbrødrestræde i Odenses centrum. For seks år siden startede den ifølge Christoffer Schärfe byens brasserie-bølge, og konceptet for Kok &amp; Vin er nu så veludviklet ifølge sin ejer, at den 31-årige Christoffer Schärfe fra Højby trængte til nye udfordringer ved siden af. Og de kom så, udfordringerne, da hans tidligere chef på den københavnske Restaurant Pluto ringede og sagde, at han flyttede til Fyn. - Og så fandt Christoffer et lokale. Vi havde fået et godt indtryk af hinanden i de 10 måneder, vi nåede at arbejde sammen i København, siger Bjørn Jacobsen. - Og så kendte du heller ikke andre, giver Christoffer Schärfe hurtigt igen og griner.  - Og så fandt Christoffer et lokale. Vi havde fået et godt indtryk af hinanden i de 10 måneder, vi nåede at arbejde sammen i København, siger Bjørn Jacobsen.  - Og så kendte du heller ikke andre, giver Christoffer Schärfe hurtigt igen og griner.    Anneksgården   Måske der var noget om snakken, for Bjørn Jacobsen, der oprindeligt kommer fra Vinderup ved Struer, havde på det tidspunkt kokkereret alle andre steder end på Fyn. I hvert fald havde han arbejdet i både London, Sydney og New York City og været med til at starte 10 restauranter op i København, som han i dag fortsat har del i. Det var Bjørn Jacobsens fynske kæreste, der fik ham til at overveje, om drømmen om egen gård ikke kunne udleves på Fyn, og derfra gik det stærkt. Anneksgården er navnet på den gamle præstegård med bindingsværk og tilhørende landlig idyl, får på flugt, og hegn der går i stykker.  - Jeg kunne mærke, at livet i København var begyndt at slide mig op, og jeg er meget begejstret for livet på gården. Men der er også meget arbejde, og jeg er blevet mere realistisk omkring det, siger en ærlig Bjørn Jacobsen om frilandsprojektet i Bovense mellem Kerteminde og Nyborg, og som han sammen med Christoffer Schärfe er ved at omlægge til økologi. Listen over råvarer på Anneksgården er allerede lang med hvidløg, squash, kartofler, asparges, jordskokker, ramsløg, ærter og tomater, hindbær og jordbær. - Ambitionen er dog ikke længere, at vi skal blive fuldstændig selvforsynende i restauranten, men at en stor del af vores kød og grønt skal komme herfra. Det kan tælles på en hånd, hvor mange gange vi indtil nu har fået lov til at stå med et helt dyr i hånden og finde ud af, hvordan vi bruger det hele bedst muligt. At arbejde med hele dyret og følge det - det er virkelig spændende, understreger Christoffer Schärfe. - Lige nu har vi syv høns og en hane, der hedder Hans. De dyr, vi avler på, har vi givet navne som vædderen Villy og uldgrisene Gurli og Gerda. Ornen Bertil er en stor fyr med tænder. Jeg troede faktisk ikke, han var voksen nok, men på tre dage fik vi 30 grise, fortæller Bjørn Jacobsen grinende og tilføjer, at han har lovet sin kæreste at vente lidt med at få køer. Heldigvis har Bjørn Jacobsen en god nabo, der fortæller ham, når han pløjer i den forkerte retning, og heldigvis har han en sød kæreste på barsel, der foruden deres lille dreng Karl født i efteråret passer dyrene torsdag, fredag og lørdag, når han selv står i restauranten.    Faglig stolthed   Inde på Østerbro 32 er rollefordelingen i værkstedet også klar. Bjørn Jacobsen vil helst stå i køkkenet, og Christoffer Schärfe er den, der sørger for at få betalt regningerne.  - Christoffer er meget mere en cheftype, end jeg er. Hvis Christoffer ikke havde været her, ville det have været noget værre rod. Jeg er for eksempel ikke skarp foran computeren, men hvis jeg blev tvunget til det, skulle jeg nok blive voksen. Min "comfort zone" er altså i køkkenet, siger Bjørn Jacobsen smilende. - Og hvis alle var som mig, blev det hele alt for kontrolleret. Vi supplerer hinanden rigtig godt, og det vidste vi faktisk ikke helt på forhånd, siger Christoffer Schärfe, som her et halvt år efter åbningen af Restaurant Aro roligt kan gøre status. - Et eller andet sted føler vi, at vi kun satser faglig stolthed med det her. Vi er ikke løntunge, og vi har ikke nogen stor husleje, fordi det er sted, hvor ingen andre vil være. Det er altså ikke økonomien, der vil knække os. Men vi lovede hinanden at tage alt op til revision efter et halvt år og stille spørgsmålet, om Odense nu var klar til det, som vi har set i for eksempel New York? Vi er blevet positivt overraskede over opbakningen fra gæsterne, og at det kommer fra alle lag fra de 25- til 70-årige, siger en glad Christoffer Schärfe og ser på sin makker, der er gået i gang med restaurantens bud på årstidens trerettersmenu. - Vi snakkede også i starten om, hvordan vi ville forholde sig til en nuldag uden gæster, men det har vi faktisk ikke prøvet endnu. Torsdage varierer, men fredage og lørdage er altid udsolgte. Før skulle man reservere mere end to måneder før, men nu ser det mere fornuftigt ud med 14 dage, forklarer han, imens han går i gang med desserten bestående af financiers med puré på bagt rabarber, tørrede rabarber, mandelcrumble og rabarberis. - Det er altid Christoffer, der står for desserten. Resten deles vi om, forklarer Bjørn Jacobsen og tilstår med et glimt i øjet, at han kun kan lave pandekager med is. - Til gengæld bliver de også rigtig gode. Bjørn Jacobsens pandekager har dog endnu ikke fundet vej til menukortet. ARO står der med store bogstaver på omslaget. Det er enkelt og ligetil, nemt at sige og for nogle odenseanere måske også genkendeligt med reference til varmtvandsbeholderne, der førhen blev produceret her under samme navn. Og hvad det står for - ARO? Arne Rasmussen Odense. Selvfølgelig.  De rigtige Old Boys I januar 2015 bragte Berlingske historien »De rigtige Old Boys«, en fotoreportage om Østerbro IFs Grand Veteran Masters - et fodboldhold for mænd, der har rundet de 70 år. Via de sociale medier endte historien hos Kim Bergenser i Portland, Oregon, USA.  Kim Bergenser forlod Danmark i 1966 som en del af hans arbejde hos ØK, og skæbnen ville, at USA blev hans hjem. Kim Bergenser har de seneste år været en del af et amerikansk veteranfodboldhold, og næste mål kunne der umuligt være tvivl om: Hans hold skulle til Danmark og spille mod de danske Grand Veteran Masters.  Efter en masse planlægning blev den første kamp til en realitet i mandags. Amerikanerne havde fået samlet 15 ældre herrer fra flere forskellige stater i USA og med 12 forskellige internationale baggrunde.  Blandt andet Joao Vincente med portugisiske rødder, Randy McClain fra Liberia og selvfølgelig Kim Bergenser fra Danmark.  I omklædningsrummet får flere af de amerikanske spillere givet hånd til hinanden. Ikke alle har mødt hinanden før, og sidst holdet var samlet, var for knap et år siden. Ikke den optimale start, inden man går på banen mod en modstander, der træner sammen hver uge.  Men humøret er højt, og de har alle glædet sig til at spille igen. Der er bare et mindre problem. Reglerne.  »Er der nogen, der kender reglerne for syvmandsfodbold,« spørger en spiller.  En anden spiller mener at kende reglerne. »Du må vist kun løbe ind i målfeltet, hvis du har bolden,« siger han, mens resten lytter.  De har tidligere kun spillet normal 11-mandsfodbold med de regler, der gælder for den slags kampe.  Kort efter kommer Poul Klarskov fra Østebro IF ind og forklarer, at det er helt normale fodboldregler, og man må endda også godt have en spiller stående oppe foran og »fiske«. Det passer alle godt.  Østerbro IF starter kampen bedst og får i første halvleg lavet tre mål. I anden halvleg begynder tingene at lykkes for de amerikanske gæster, der lader til at have mere luft mod slutningen af kampen, og de får til slut lavet to mål. Det ændrer dog ikke på, at Østebro IF vinder 4-2. Skudstatistikken er dog klart i amerikanernes favør, men de mindre syv-mandsmål hjalp dem ikke.  Da kampen er ovre, får alle sagt tak for en god kamp, og i amerikanernes omklædningsrum er der ingen tvivl. Danskerne spillede bedre sammen.  »Men havde det været 11-mandsfodbold, så havde det været noget helt andet,« siger en amerikaner selvsikkert.  Måske har han ret.  magasin@berlingske.dk   Den nye køber kan således se frem til et hjem fyldt med deltaljer, som et toptunet snedkerkøkken, stuk i loftet og en herskabelig kamin.  Hvad med prisen?  En bolig af sådan en størrelse og med en beliggenhed midt i det attraktive køberhavnerkvarter, skulle jo også koste lidt. Lejligheden blev således sat til salg for 6.798.000 kroner, men hvad det endelige hammerslag lyder på, vides endnu ikke.  Det er dog ikke sikkert, at det har været nødvendigt med et stort nedslag i prisen. Tal fra Boliga viser nemlig, at den gennemsnitlige salgskvadratmeterpris på Østerbro i 2018 lå på 45.883 kroner per kvadratmeter. Mens Linde Ingversens adresse senest var udbudt til salg med en gennemsnitlig kvadratmeterpris på 36.779 kroner.  Sofie Linde Ingversen er nok bedst kendt i rollen som vært på tv-programmet X factor, der netop er begyndt at rulle over tv-skærmene igen.  Ligesom sin kone er Joakim Linde Ingversen også tv-vært: Han vikarerede blandt andet for hende på X factor efter fødslen af parrets første barn. Derudover har han været vært på programmet Bingo Banko og vundet Vild med Dans tilbage i 2012.  Se alle billederne fra tv-parrets lejlighed her.  *Boliga har opgjort de gennemsnitlige salgskvadratmeterpriser baseret på salgspriser på ejerlejligheder i 2018 fordelt på postnumre.  HÆDER: Kultur kan forstås på flere måder.  Det kan tolkes i snæver forstand som malerier, bøger eller musik. Eller i bredere betydning som det liv, som vi mennesker lever blandt hinanden.  Når Østerbro Kulturpris uddeles, er det først og fremmest i den brede betydning. Den årlige pris på 30.000 kroner gives til en forening eller et netværk, som gør en ekstraordinær indsats for borgerne på Østerbro.  Det passer naturligvis også fint på årets prismodtager, men for første gang ud af de fem år, hvor prisen er uddelt, er det givet til noget, hvor kultur også kan forstås i en mere begrænset forstand.  Inviterer Østerbro med Årets modtager af Østerbro Kulturpris er Kunst2100, en lokal kunstnersammenslutning med 14 år på bagen.  Kunst2100 består af 76 medlemmer, der udstiller kunst, og som enten bor eller har værksted eller atelier på Østerbro.  Og de har gennem alle årene på forskellige måder inviteret hele Østerbro med til at opleve deres kunst.  En gang årligt har de gennem de senere år holder de en velbesøgt udstilling på Kulturkajen Docken i Nordhavn, hvor de viser deres mangfoldige værker.  » I foråret 2003 kom sådan en seddel ind af døren i Koldinggade, hvor der blev spurgt: Vil I være med? « fortæller den mangeårige formand Anne-Lise Pragner, som fortsætter: » Nogle kunstnere i området spurgte andre kunstnere, om vi skulle lave udstillinger sammen. « Siden mødtes en flok lokale kunstnere i Willemoesgade i et koldt lokale, som Anne-Lise Pragner omtaler det.  De lokale kunstere dannede Kunst2100Ø.  Ø'et røg dog ret hurtigt ud, da ikke harmonerede så med tidens nye kommunikationsform og elektroniske mødested ' internettet', hvor det var et vanskeligt bogstav at have i sin titel.  Værksteder og udstilling Foreningen voksede sig større og blev mere og mere udadvendt.  De lokale kunstnere begyndte at arrangere ' Åbent værksted' hvert år, hvor folk kunne komme forbi i kunstnernes atelier og værksteder rundt omkring på Østerbro.  Det er siden blevet suppleret og siden afløst af en årlig udstilling i kulturstedet Docken i Nordhavn.  Om begge initiativer siger Anne-Lise Pragner: » Det er så sjovt at snakke med folk, der kommer forbi. « Pengene fra kulturprisen skal bruges til at styrke arrangementet på Docken, blandt andet ved at holde prisen nede så det stadig er billigt for folk at komme forbi.  Udover udstillingen på Docken kan østerbroerne opleve medlemmerne af Kunst2100 på en lang række mindre udstillinger i årets løb.    Ingen censurering   Akkurat som Kunst2100 ønsker at fjerne den mystik, som nogen mennesker føler, der er omkring kunst, så er det heller ikke en lukket forening.  Der er både plads til professionelle kunstnere samt dem, som har kunst som en tidskrævende hobby.  » Det er ikke nogen elitær forsamling. Her er ingen censurering, men folk ved godt selv, hvis de ikke skal udstille, « understreger Anne-Lise Pragner.  Foreningens nuværende formand Hugo Hannibal var ikke med fra starten, men blev medlem for omkring seks år siden.  I en moden alder er han de seneste 15 år begyndt at skabe kunst, hans speciale er historiske mursten som han udsmykker.  » Det er et fællesskab, som virker, fordi vi har det godt med hinanden og laver noget godt sammen. Hvad den ene ikke kan, kan den anden, og sammen kan vi det hele, « siger Hugo Hannibal om samarbejdet.  Han nævner, at medlemmerne af Kunst2100 lærer hele bydelen at kende og dermed får langt større mulighed for at udstille deres kunst.  Hvad den ene ikke kan, kan den anden, og sammen kan vi det hele HUGO HANNIBAL, formand for Kunst2100.  Nominerede til Østerbro Kulturpris 2017 var: Østerbro Gadehaver, Øbro Motion, Søspejdertroppen Gry, Brumleby Museum -Østerbroes Husholdnings Forening og Kunst 2100    Østerbro Kulturpris VINDERE GENNEM ÅRENE   2013: Fritidsforeningen Kildevæld 2014: Copenhagen Cultural Network 2015: ØsterGro 2016: DUI Leg &amp; Virke 2017: Kunst 2100 og med 2015 hed prisen Hjemmebaneprisen. Østerbro Kulturpris uddeles en gang om året til en forening eller et netværk på Østerbro, som gør noget ud over det sædvanlige i bydelen Danske Bank sponsorerer prisen, som er i Kultur Østerbros regi og uddeles af den siddende kultur-og fritidsborgmester, som er formand for vurderingsudvalget, i Krudttønden hvert år i april Alle borgere på Østerbro kan indstille lokale foreninger og netværk til prisen, som består af 30.000 kroner, som skal bruges i foreningens regi Østerbro Avis er samarbejdspartner Se flere billeder fra uddelingen på www.  oesterbroavis.dk .  ØSTERBRO: Der var engang, hvor Østerbro var et hengemt kvarter, som især var hjemsøgt af misbrugere og prostituerede.  Området var råt, nedslidt og præget af industri, og færdedes man i bydelen efter mørkets frembrud, medfulgte der ofte en trang til at kigge sig en ekstra gang over skulderen.  Bevæger man sig derimod i dag til den østlige del af Odense C - mellem åen og jernbanen - er det en bydel i blomstrende udvikling, man gør sin entré i.  Der er grønne åndehuller, nye stier og områder med plads til kulturelt fællesskab, multibane og skatepark. Der er væresteder til socialt udsatte, legepladser til børnefamilierne og sågar en gourmetrestaurant.  Og så er der igangværende byggeprojekter, som i løbet af næste år vil skabe endnu mere liv i bydelen, når i omegnen af 1000 mennesker flytter ind i de cirka 300 lejligheder, byggeriet kaster af sig.  Østerbro er med andre ord blevet shinet op, og det kan mærkes.  -Der er virkelig blevet et fantastisk skønt sted at bo, siger Kathrine Vennize, der er formand for Østerbro Borgerforening.  Hun har boet i området både som barn og som voksen og har dermed et indgående kendskab til, hvad Østerbro var og ikke mindst er i dag.    Alle skulle tilgodeses   Det er 30 millioner offentlige kroner, der især har forvandlet bydelen. Fra 2012 til slutningen af 2016 var Odense Kommune drivkraften bag den gennemgribende byfornyelse, der blandt andet havde til formål at gøre Østerbro til et sted, hvor odenseanerne gerne ville bo.  -Da vi startede, havde området ikke engang et navn.  Mange vidste ikke, hvad Østerbro var. Det var et trængt og identitetsløst kvarter, og det var svært for folk at se potentialet derude, siger Lene Skouw.  Hun arbejder ved Odense Kommune og var projektleder på den områdefornyende indsats, som varede i fem år.  -Ideen var at løfte bydelen og give den en identitet samtidig med, at vi værnede om den mangfoldighed og forskellighed, der altid har præget Østerbro. Det var vigtigt, at områdefornyelsen skulle komme alle til gode. De socialt udsatte var der i forvejen, og dem skulle der fortsat være plads til samtidig med, at Østerbro også skulle være et kvarter, hvor børnefamilierne ønskede at slå sig ned, fortsætter hun.    Gensidig respekt   Netop for at tænke misbrugerne og deres behov ind i byfornyelsen blev der brugt otte millioner kroner på sociale tiltag.  I dag findes der derfor et såkaldt hellested op ad jernbanen ved Enggade, hvor socialt udsatte holder til uden at være til skue for alle og enhver, og på Østerbro (gaden, som lægger navn til området) er der etableret en dagvarmestue med blandt andet gårdhave, fixerum og sundhedsfagligt Tiltagene har ifølge områdets beboere skabt en tryghed, mange nyder godt af i dag.  -Der er kommet en større tolerance over for misbrugerne, og der er blevet skabt en gensidig respekt. Et godt eksempel på det er noget, jeg selv oplevede, da jeg skulle ned og se hellestedet for første gang og havde taget min syvårige datter med. Vi nåede kun lige at træde ind på området, da en narkoman kom hen og sagde, at min datter meget gerne måtte være der, men at jeg skulle passe på, hun ikke samlede noget op fra jorden. Det var virkelig omsorgsfuldt og flot af ham, at han havde overskud til at tænke på hendes sikkerhed, siger Kathrine Vennize og påpeger, at etableringen af værestederne faktisk har bevirket, at man ikke længere støder på brugte kanyler og ølflasker andre steder i kvarteret, som man meget vel kunne tidligere.  Også blandt de socialt udsatte er der bred enighed om, at de udviklingsmæssige tiltag har været en succes.  41-årige Azam Azam har været narkoman gennem 17 år, og han er en af dem, der jævnligt bruger dagvarmestuen på Østerbro. Også selv om han den seneste tid har været clean.  -Det her er efter min mening det bedste, der er sket for Odenses misbrugere og også for de folk, der bor her i området. Det er bedre for alle, at narkomanerne ikke længere er nødt til at tage stoffer på åben gade. Misbrugerne har nu et godt sted, de kan gå hen. Både for at fixe, men også for at mødes med venner og bekendte og for at få hjælp af personalet til nogle forskellige ting, forklarer han.    Udviklingen fortsætter   Det er efterhånden halvandet år siden, at den kommunale del af områdefornyelsen stoppede, men det betyder ikke, at udviklingen er gået i stå. Tværtimod.  Der bygges på livet løs på Østerbro, og i kulissen arbejder Østerbro Borgerforening ihærdigt på at fastholde og udbygge det sammenhold, der er blomstret op i bydelen henover de seneste år.  -I mange kvarterer interagerer man ikke rigtigt med hinanden, og sådan var det jo også her i området tidligere.  Men det giver livet kvalitet, at man kan have en eller anden form for fællesskab med de mennesker, man bor i område med. Så vi stabler flere gange årligt arrangementer på benene, der kan være med til at samle folk, siger Maj-Britt Hansen, der er medlem af borgerforeningen.  " I mange kvarterer interagerer man ikke rigtigt med hinanden, og sådan var det jo også her i området tidligere. Men det giver livet kvalitet, at man kan have en eller anden form for fællesskab med de mennesker, man bor i område med.  MAJ-BRITT HANSEN, ØSTERBRO BORGERFORENING " Der er kommet en større tolerance over for misbrugerne, og der er blevet skabt en gensidig respekt.  KATHRINE VENNIZE, ØSTERBRO BORGERFORENING " Ideen var at løfte bydelen og give den en identitet samtidig med, at vi værnede om den mangfoldighed og forskellighed, der altid har præget Østerbro. Det var vigtigt, at områdefornyelsen skulle komme alle til gode.  De socialt udsatte var der i forvejen, og dem skulle der fortsat være plads til samtidig med, at Østerbro også skulle være et kvarter, hvor børnefamilierne ønskede at slå sig ned,. LENE SKOUW, PROJEKTLEDER, OMÅRDEFORNYELSE.  Der er udpeget en bedømmelseskomité, som tager stilling til alle indsendte fotografier i de tre kategorier: Medlemmerne i komitéen er Jakob Lange fra Hovedstadens Forskønnelse, Jens Sirich fra Østerbro Handelsforening, David Rønne fra Østerbro Lokaludvalg, Kultur Østerbros chef Mogens Holm, Lone Minna Jensen fra Østerbro Lille Museum, mens Photographer's Lab Gallery er repræsenteret ved Henrik Vistoft.  Sekretær for bedømmelseskomiteen er Inger-Marie Dyrholm fra Østerbro Lokalråd Udstilles til Kulturhavn Udstilling af vinderfotografierne og præmieoverrækkelse vil finde sted i forbindelse med » Kulturhavn 2017 Festival « 25.  -27. august i Nordhavn.  Der præmieres dels de tre fotografer med gode kurve, blomster og diplom, dels ejerne af bygningerne med plaketter med Østerbro Lokalråds logo og relevant tekst til opsætning på bygningerne samt diplom.  I forbindelse med udstilling og præmieoverrækkelse opstilles tillige en mindre udstilling af historiske fotografier med motiver fra Østerbro og Nordhavn udlånt af Østerbro Lille Museum.  BILLEDER AF BYDELEN: I 2013 holdt Østerbro Lokalråd sin første fotokonkurrence med fokus på Østerbros facader.  Plakater med de tre vinderes motiver er siden blevet udstillet på en lang række Østerbro-lokaliteter sammen med alle de øvrige indsendte fotografier i mindre format.  Arkitektur og facader Nu er Østerbro Lokalråd klar med " Fotokonkurrence 2017" er arrangeret i samarbejde med Kultur Østerbro samt støttet af Østerbro Lokaludvalg og By &amp; Havn.  Konkurrencens temaer er: 1. Nyrenoverede bygninger, ny arkitektur og byrum 2. Østerbros skønne facader 3. Mindesmærker og kunst i det offentlige rum.  Motiverne skal være fra Østerbro og Nordhavn.    Vil du være med?   Send dine forslag i høj opløsning og gerne i jpeg til Lokalrådets kulturudvalg henrik@photographerslab.dk Fotograferne kan indsende ét foto pr. tema, og navn og mailadresse skal oplyses.  Desuden skal adressen på fotografiet fremgå samt kontaktoplysninger.  Fristen er onsdag den 26. juli 2017 kl. 12.00.  AKTIEMAJORITET: I sidste uge skete det så. Hvad der længe har ligget i kortene, blev en realitet, Berlingske Media solgte aktiemajoriteten i » Lokalaviserne Østerbro og Amager « , som udover Østerbro Avis også udgiver Amager Bladet.  Køberen er North Media A/ S, som bedre er kendt som Søndagsavisen og udover avisdrift også driver onlineaktivteter og distribution, der i alt har købt otte lokalaviser i Berlingskes regi i hovedstaden.  Udover aktiemajoriteten i Østerbro Avis og Amager Bladet er North Media nu 100 procent ejer af Frederiksberg Bladet, Lokalbladet Nørrebro/ Nord-Vest, Vanløse Bladet, Valby Bladet, Vesterbro Bladet og City Avisen.    Passer perfekt   » De otte aviser er gode veletablerede virksomheder, der passer perfekt ind i North Medias strategi om, at styrke og udbygge markedspositioner inden for husstandsomdelte gratisaviser og distribution « siger North Medias administrerende direktør Lars Nymann Andersen.  Udover Søndagsavisen og de otte hovedstadsaviser driver North Media også Helsingør Dagblad og en række ugeaviser på Sjælland inden for avisverdenen.  De resterende 30 procent af Lokalaviserne Østerbro og Amager ejes af Lokalavisselskabet, som i sin tid udgav Lokalavisen Østerbro. Den moderne Østerbro Avis er således fortsat en fusion af de to tidligere produkter. Med Berlingskes salg af aktierne i Østerbro Avis, som får virkning fra 1. november, er der tale om et farvel til en lang epoke i Østerbro Avis' historie. I næsten halvdelen af bladet snart 84-årige levetid har Berlingske været ejer eller ejet hovedparten af avisen.    Vemodige Lisbeth   Det begyndte i 1972, da Østerbro Avis blev en af de første aviser under Berlingske Omegnsblade, da det gamle bladhus i Pilestræde fandt en ny indtægt i ugeaviser og købte avisen, som indtil da var på privatpersoners hænder.  Berlingske ejede frem til 2009 Østerbro Avis 100 procent, og konkurrenten Øbro Bladet blev opkøbt undervejs, indtil fusionen med Lokalavisselskabet, hvor ejerandelen blev 60 procent.  Berlingske Media direktør Lisbeth Knudsen er glad for salget af Østerbro Avis, som sammen med de øvrige Berlingske lokalaviser i hovedstaden, giver næsten 70 millioner kroner til Berlingske Mediaa ejer britiske Mecom. Men hun erkender, der også er noget vemodigt ved at slippe Østerbro Avis, som hun selv er vokset op med.  » Østerbro og Østerbro Avis har været en del af mit liv i rigtigt mange år. Jeg er født og opvokset på Østerbro, hvor mine forældre havde deres forretning i Øster Farimagsgade, og Jagtvej min første egen adresse som voksen. Jeg elsker stadig at handle på Østerbro og føler mig godt hjemme der. Derfor er det selvfølgelig også med vemod, at jeg nu slipper forbindelsen til avisen, men jeg er sikker på, at den nok skal klare sig fint også fremover under det nye ejerskab, « lyder det fra hende.    Stadig samme avis   Personalet på Østerbro Avis fortsætter uændret efter ejerskiftet, og avisen har fortsat hjemme på Østerbrogade 79.  Og i det hele taget er der intet, som ændres i Østerbro Avis' profil. Der vil gradvist den kommende tid komme nogle ændringer, hvad angår avisens udseende, hjemmeside på internettet og e-mails.  Men avisens mission om at skrive om Østerbro for østerbroerne bliver der ikke pillet ved.  Og akkurat som Østerbro Avis aldrig har været en lokal udgave af Berlingske Tidende, bliver vi heller ikke en version af Søndagsavisen.  Direktør er fortsat Flemming Falk Hansen, som har været på Østerbro Avis, med et mellemspil på Lokalavisen Østerbro, siden midten af halvfemserne.  Der var noget landligt over Østerbro i 1960' erne. Der var jo marker for enden af vejen ved jernbanen, så det var sidste stop før landet. Det var et hyggeligt og trygt kvarter, som en tidligere beboer siger.  Og i Skt. Jørgensgade lå butikkerne tæt med slagter Madsen, slagter Bøgebjerg og slagter Nielsen og lige så mange bagere. Over det hele knejsede helt frem til juni 1979 det mægtige gastårn som et vartegn.  Megen trafik var der heller ikke, men da Lollandsgade blev lukket for gennemkørsel, steg trafikken på Østerbro, hvor pæne villaer ligger side om side, før kvarteret går mere over i butikker og virksomheder.  Lige nu forandrer kvarteret sig med en ny bydel på det store område, der tidligere husede FDBs lager. Her -mellem Lollandsgade og Østerbro -er de første af omkring 240 boliger ved at blive beboet.  Østerbro var oprindelig en del af Vor Frue Landsogn og af Kræmmermarken, som blev indlemmet i 1877. Og selv om flere af lodsejerne var imod indlemmelsen, så kom det tidligere landbrugsområde snart til at opleve en kolossal udvikling.  I 1868 havde byen købt en del af Kræmmermarken, der allerede med anlæggelsen af jernbanen over Fyn op til 1865 blev delt midt over. Den nordlige del blev til kvarteret omkring Kochsgade og Heltzensgade, mens den sydlige blev til Østergade-og Østerbro-kvarteret.  (Kilder: " Fra Kræmmermarken til Østerbro" af Jørgen Thomsen og Johnny Wøllekær, Odense Stadsarkiv, Fyens Stiftstidende).    Tanja Thomsen, 33 år:  Østerbro er fuld af butikker.    Jossef Sami, 40 år:  Østerbro er et dejligt, roligt sted.    Henrik Lindholm, 36 år:  Østerbro er det bedste sted i København.    Elisa Møller, 48 år:  Østerbro er der, hvor jeg er født og opvokset.    OSA\2008\03\26\OSA20080326X11#0002.pdf   INDLEDNING: Din underbo gør det, din søster gør det, din ven gør det og du gør det måske også.  Vi gør det i hvert tilfælde her i Miljøpunkt Østerbro. Planter vores egen have lige udenfor vinduet -midt i byen.  Her i Masnedøgade elsker vi vores plantekasser, der bugner af urter, bær og grøntsager.  To bænke er placeret mellem plantekasserne, så alle der har lyst kan sætte sig og nyde solen og duftene.  Og vi er ikke de eneste, eller de første, til at bygge haver i byen eller smide blomsterfrø ud over en byggeplads. Men vi er en del af den bølge, som indtager storbyer verden over.  Trenden er, at vi vil have grønt i byen, vi vil dyrke vores egen mad og vi vil have natur og dyr tæt på. I stedet for at flytte væk fra byen, trækker vi naturen ind på stenbroen.    Urbane landbrug   Det er ikke kun i Danmark, at vi ser små oaser og bylandbrug vokse frem. Flere steder i verden, er man langt i udviklingen af urbane landbrug. F. eks i Havana på Cuba er millioner af kvadratmeter blevet omdannet til dyrkning af afgrøder til glæde for lokalbefolkningen.  Overalt i byen ligger der små andelslandbrug, som dyrkes af de folk, som bor i de omkringliggende boligblokke. Her er størstedelen af befolkningen simpelthen blevet selvforsynende - og endda med økologiske fødevarer.  Det var slet ikke en planlagt strategi for byudvikling, men en nødvendig konsekvens af, at Cuba mistede forsyninger af fødevarer, afgrøder og kemikalier, da landet blev løsrevet fra det daværende Sovjetunionen.  På den måde kan en krise føre til innovation og udvikling.  Flere steder i København er der allerede bylandbrug, og her på Østerbro, kan vi være stolte over byens allerførste af slagsen -det frodige ØsterGro i Æbeløgade.  På Østerbro har vi også lånehøns, bybier, Østersbank i Nordhavn, og ikke mindst den grønne oase Bunkerhaven på Carl Nielsens alle.  Her gør lokale ildsjæle vores bydel grønnere og mere selvforsynende.  Og flere østerbroere går dem " i bedene" - f. eks kan man i en have på Krausesvej finde et perfekt lille kredsløb med høns, køkkenhave, kompost og muld. Husets ejere inviterer lokale børnehaver indenfor til at klappe hønsene og gå på opdagelse i kompostbunken.  På den måde har bybørnene naturen lige indenfor rækkevidde, og kan lære om madens vej fra jord til bord.    Vilde urter og tang   På Østerbro kan du finde masser af vilde urter, spiselige planter og tang til din aftensmad.  Miljøpunkt Østerbro har afholdt " vilde ture" her i foråret. Her har Østerbroere nydt en meget lækker middag, som de selv har tilberedt efter først at have gået på opdagelse i Østerbros spisekammer.  Det har været meget populære ture og næste gang er 17.  september.  Vil du med, skal du holde øje med Miljøpunkt Østerbros hjemmeside.  17. september vil Miljøpunkt Østerbro sammen med østerbroerne, FN og Østerbro Lokaludvalg udvikle Østerbros bydelsret.  Det sker for at sætte fokus på FN ´ s 17 bæredygtighedsmål, hvor lokalt produceret mad er med til at nedbringe klimabelastningen.  Vil du vide mere så gå ind på Miljøpunkt Østerbros hjemmeside eller besøg os på Masnedøgade 20.  UTrenden er, at vi vil have grønt i byen, vi vil dyrke vores egen mad og vi vil have natur og dyr tæt på. I stedet for at flytte væk fra byen, trækker vi naturen ind på stenbroen.  Østerbroere tager det ene initiativ efterdet andet for at gøre byen grønnere Læs og se side 10 om gadehaver i denne avis.  FORRETNINGSLIV: Østerbro har nu for tredje år i træk taget det store juletræ på Trianglen til sig.  Det er Østerbro Handelsforening, som står bag, men foreningen oplever ikke, at det smitter af på foreningen.  » Det er et kæmpehit, som bliver større år for år, men det er den samme garde, som må trække læsset. Når vi spørger forretningerne, om de vil støtte juletræet, er der ikke mange, som donerer penge, « siger handelsforeningens formand, Henrik Eg Nielsen.  Og uden offentlig støtte kunne det ikke lade sig gøre at få juletræet etableret på Trianglen.  » Havde vi ikke fået støtte fra lokaludvalget, havde vi ikke kunnet få det til at løbe rundt, « siger han med henvisning til, at Østerbro Lokaludvalg, som fordeler kommunale penge til lokale projekter, støttede juletræet på Trianglen med omkring 36.000 kroner.    Medlemmer siver   At der ikke er flere forretninger, som bakker op om juletræet, er et symptom på, at det også kniber med at få folk til at engagere sig i handelsforeningen, ja endda blot til at være medlemmer af foreningen.  Henrik Eg Nielsen har været formand for Østerbro Handelsforening i fire år.  Og i begyndelsen var der fremgang. Efter handelsforeningen havde ligget i dvale og réelt ikke havde været eksisterende i mere end et halvt årti, fik en håndfuld aktive folk gang i foreningen igen, og medlemstallet steg fra omkring 40 til cirka 60 forretninger på Østerbro.  Henrik Eg Nielsen havde dengang som målsætning, at foreningen skulle have 100 medlemmer.  Sådan kom det ikke til at gå. Tværtimod siver medlemmerne nu lige stille ud igen. Nu er der under 50.  » Jeg er i vildrede over, hvordan vi får medlemmer, der er mere aktive. Den fornemmelse, vi har, er, at folk er bange for at bruge for meget tid på det, « siger han.    Måske en lokal formand   Nogle gange kan han også opleve, at det er flere årtiers gamle modsætninger, som gør, at nogle butikker ikke vil være med i handelsforeningen. Det stammer fra en tid, da der var flere handelsforeninger i bydelen.  » Det er ærgerligt, at det stadig spøger. Det gider vi ikke at dyrke, vi vil se fremad, « fastslår han.  Henrik Eg Nielsen, der er souschef i Danske Bank på Østerbro, er villig til at lade en anden overtage formandsposten i handelsforeningen.  Han mener, at det kan give ny energi til foreningen, hvis der kommer en formand, som bor lokalt.  » Jeg møder jo ikke folk, når jeg har fri. Det kan være en fordel, hvis der kommer en lokaltboende formand, som har sit liv på Østerbro, « siger han.  Jeg møder jo ikke folk, når jeg har fri. Det kan være en fordel, hvis der kommer en lokaltboende formand, som har sit liv på Østerbro HENRIK EG NIELSEN, formand, Østerbro Handelsforening.   Man skal have den helt store tegnedreng op på disken, hvis man kunne tænke sig at få fat i Anders Breinholdts Østerbro-lejlighed, som han netop har sat til salg.    AALBORG: Fra det ene øjeblik til det andet er en række træer skudt i vejret på Østerbro i Aalborg.  Egetræerne står langs den nordlige cykelsti og rækker op mod himlen mellem etageejendommene. Lige nu er løvet brunt og vissent, men når det bliver forår, skal det grønne udseende være med til at friske Østerbro op.  Samtidig kommer der ekstra lys i gaden. På Østerbros sydlige del - altså modsat egetræerne - monteres lysarmaturer på husenes facader i tre meters højde. Måske bliver nogle af de mørke porte også lyst mere op.  Desuden vil der på udvalgte steder på strækningen blive anbragt effektlys, som med sine stråler og farver tegner egeløv på fortovet.  Bag områdefornyelsen står Aalborg Kommune, som allerede har forskønnet Vangs Plads ved Østre Anlæg, og et par projekter mere er på vej. For eksempel omdannelse af banesporet til en rekreativ sti. Sporet skærer igennem området hele vejen fra godsbaneområdet til Østre Havn. Foreløbig samler indsatsen sig om at lave en grøn sti syd for Østerbro.  Nord for Østerbro er der planer om at bygge nyt, og kommunen vil vente og se, hvad det konkret munder ud i, før banestien forlænges den vej. En grøn stiforbindelse helt ud til Limfjorden rejser også det spørgsmål, hvordan den kommer under eller over Nyhavnsgade.  For at stå stærkere i processen med fornyelse af Østerbro-kvarteret blev der på et møde tirsdag taget initiativ til at danne en kvarterforening. Hidtil har en følgegruppe bestående af lokale beboere fulgt byfornyelsesprojektet, men beboere i kvarteret vil gerne danne en egentlig forening med vedtægter og bestyrelse.  - Med cirka 60 interesserede til mødet tegner det lovende. Nu skal vi så have udformet et sæt vedtægter og holdt en stiftende generalforsamling, siger Ole Bech, beboer på Østerbro og initiativtager.  Og der bliver lyttet til den lokale stemme, fastslår han. Følgegruppen har haft en pænt stor indflydelse på, at der nu er plantet egetræer og den ekstra belysning, og kommunen lytter også til et ønske om at gøre Bonnesensgade mere indbydende. Blandt andet med lys og ny indgang til Østre Anlæg.  NYKØBING Hvordan skal fremtidens forstæder se ud -og helt konkret ydre Østerbro? Det er fem hold bestående af arkitekter, ingeniører og fremtidsforskere nu udvalgt til at give bud på.  Det sker i forbindelse med Realdanias kampagne Fremtidens Forstæder, hvis formål det er at skabe debat og visioner for en fremtidig bæredygtig udvikling af forstæderne i Danmark, og som seks byer i Danmark er udvalgt til at være demonstrationprojekt for.  De fem øvrige projekter er henlagt til større danske byer. Nykøbing er udvalgt, fordi man også vil have et bud på, hvordan et forstadskvarter i en provinsby uden for de store vækstregioner kan fremtidssikres.  Det er prominente og kendte arkitekter, som er udvalgt til at komme med forslag til, hvordan man gør ydre Østerbro til et specielt og inspirerende sted at bo og leve. Blandt andre Henning Larsens Architects kendt for Operaen er blandt de udvalgte arkitektfirmaer.  I konkurrencen er der fokus dels på, hvordan man fremtidssikrer området med nye energirigtige boliger og dels, hvordan man forbedrer adgangen til og kvaliteten af områdets rekreative muligheder.    Østerbro mangler uderum   Ydre Østerbro er kendetegnet ved, at der er meget få offentlige rum -altså inspirerende uderum og sociale mødesteder for borgerne.  Til gengæld er bydelen omgivet af rekreative arealer i form af vand, skov og andre grønne områder, som der også skal gives bud på, hvordan man i endnu højere grad får integreret og givet adgang til dem for områdets beboere.  -Vi er glade for at have fået denne mulighed for at sætte Nykøbing på landkortet som et af fremtidens spændende bosætningsområder, hvor der eksperimenteres med nye holdbare løsninger indenfor boligformer, energi og klimatilpasning og med alternativ brug af vores flotte naturområder, der bogstavelig talt ligger lige udenfor vinduerne, siger borgmester John Brædder.    Brug for private investorer   Konkurrencen blev skudt i gang i går, og hen over sommeren vil to af de fem konkurrerende hold blive udpeget til konkurrencens anden fase, som sættes i gang til oktober og med aflevering i januar 2013.  -Med konkurrencen i Guldborgsund ser vi nogle spændende muligheder for at få seriøse analyser og forslag til, hvordan vi fremtidssikrer forstadsområder med nye energirigtige boliger, der samtidig matcher ændrede krav og behov i befolkningen i en fremtid, hvor vi bliver langt flere ældre, siger projektleder i Realdania Astrid Bruus Thomsen.  Formanden for teknikog miljøudvalget Arne Graae Jensen er begejstret for konkurrencen, og siger, at Guldborgsund Kommune nok skal være klar med det nødvendige lokalplansarbejde, når man engang kommer så langt.  -Det er et meget spændende projekt. Tanken er, at private investorer skal kunne få øje på mulighederne, som det område af Nykøbing byder på. Det vil være helt afgørende, at private investorer finder det her interessant, når der kommer en investeringslyst igen, siger Arne Graae Jensen.  Disse fem team dyster om at tegne Østerbro Arkitema, Holscher Arkitekter, Rambøll, Social Action, Institut for Fremtidsforskning ved Niels Bøttger-Rasmussen Elkiær + Ebbeskov arkitekter ApS, Gottlieb Paludan+ Public Arkitekter, GHB Landskab Hundsbæk &amp; Henriksen Ingeniører, Rekommanderet Dan-Ejendomme Henning Larsen Architects A/ S, Alectia A/ S, Thing &amp; Wainø ApS, Mag. art. i etnogra-fiog ph. d. i antropologi Mark Vacher SLA a/ s, TRANSFORM APS, TRANSSOLAR GmbH, KUBEN MANAGEMENT A/ S Svendborg Architects Aps, BBP Arkitekter AS, 1: 1 landskab aps, Buro Happold, Oxford Research.  Det var de færreste, der troede på, at Østerbro Bryggeprojektet kunne realiseres.  Siden den spæde opstart i 2009 har flere projektudviklere måttet give op i forsøget.  Men så bød byggefirmaet Arne Andersen Vrå ind med løsningen på, hvordan den nedslidte, tidligere industrigrund skulle omdannes til et attraktivt og dynamisk beboelsesområde.  I takt med udviklingen af Aalborg fra industriby til vidensby, centreret omkring det fortsat voksende universitet, har byen de senere år samtidig haft stort fokus på sit kulturliv. Skibsværftet ved havnen er lukket, mens kulturstedet Nordkraft og Musikkens Hus trækker mennesker til, og nu har man så med private midler opført første etape af byggeprojektet Østerbro Brygge.  -Vi har været meget opsatte på blandingen af anvendelse i bebyggelsen, samtidig med at bygningerne skulle tilbyde en anden oplevelse.  Så vi har retænkt det hele og endt med en løsning, der skaber noget, som ikke blot er en stangvare, fortæller arkitekt og indehaver Hans Maigård, Arkitekterne Bjørk &amp; Maigård.    Værdiløft af dimensioner   Med en visuel skærm af saltvandsbestandig strækmetal lukkes Østerbro Brygges ' The Wall'-bygning af mod den travle og trafikerede Nyhavnsgade.  ' Inde' i den femdelte bebyggelse, der i u-forme omkranser gårdrummet og åbner op mod Østerbro i syd, er friarealer delt op i tre zoner, henholdsvis halvt offentligt, privat og et cafeområde.  Adgangen til centrum og de omkringliggende omgivelser er fint skaleret, og foruden beliggenheden giver valget af facade en naturlig overgang fra det gamle brokvarter til det moderne byliv.  Gennemgående er bydelen opført i røde mursten, og det samme har man gjort med delen ' The Wall'. Dertil er Østerbro Brygge opført i et samspil med lyse betonelementer, der giver et let og luftigt udtryk. Kombineret med lejlighedernes to altaner - en østvendt og en vestvendt - i forskellige størrelser og fremspring favner byggeriet i sit enkle tema sit brede segments mangfoldighed og individualitet.  I forbindelse med en tidligere byfornyelse for få år tilbage plantede man en række søjleege i kvarteret omkring den nye bebyggelse. Og for at bløde op på det rå brokvarter har aktørerne bag Østerbro Brygge valgt at videreføre denne beplantning. Resultatet opnår sin retfærdighed ved udsigten over ' Den Grønne Bydels' trækroner fra én af de mange altaner, hvor de nyligt indflyttede beboere har taget udviklingslysten til sig ved bl. a opstilling af blomsterkrukker på deres altaner.  -Det er en transformering af et slidt område. Det typiske deprime brokvarter er nu blevet et grønt brokvarter, ' Den Grønne Bydel'. Det har fået en ny chance, et nyt liv, hvor bygningen fungerer som et aktiv i bydelen, der giver kvarteret et værdiløft af nye dimensioner, siger Hans Maigård.    Favner bredt på alle etager   Det nytænkede byggeri, der hæver sig fra kælder og op til seks etager, danner ramme for en blanding af ungdomsboliger, familieboliger til både ejer og lejer, erhvervslejemål, en dagligvareforretning og restaurant.  Af de tre afleverede bygninger tilbyder bygning A 26 eksklusive ejerlejligheder i størrelsen 95-110 m2 og en penthouseetage med tre boliger og tilhørende skur og tagterrasse.  I bygning B finder man 31 private familieboliger med tilhørende parkeringskælder, store altaner og sydvendte tagterrasser.  Størstedelen af disse lejlgheder er 90 m2. ' The Wall' inkluderer 80 støttede toværelses ungdomsboliger på hver 50 m2, der ligeledes har altaner og adgang til et stort fælles terrasseanlæg på 1. sal. Her er det sociale aspekt prioriteret højt med atypisk ind-og udgang til og fra gaden i to forskellige niveauer med chance for ' at blive set' i bylivet.  -Vi er lykkedes med at opføre et byggeri, der er attraktivt for både det kritiske parcelhusfolk, der skal vænne sig til at bo tættere på flere mennesker, de praktiske familier og de fællesskabssøgende studerende. Foruden det atypiske vandrette lejlighedsskel, som man vel kun kender fra udenlandske byggerier, har udfordringen ligget i opfyldelse af de mange bygherrers interesser. Det er sjældent, at man har fem-seks forskellige bygherrer i ét samlet projekt, så der har det været nødvendigt at afpudse lidt hist og her i forhold til f. eks. ejerforeninger, siger projektchef Leif Odgaard, Arne Andersen Vrå, og fremhæver Aalborg Kommune, som har været meget behjælpelig med f. eks. afspærring af den travle Nyhavnsgade i både nedrivnings-og byggefasen.  23 af de 26 ejerlejligheder er allerede solgt, mens over halvdelen af de 31 private familieboliger på nuværende tidspunkt er udlejet.  Ungdomsboligerne er fuldt udlejet.    Østerbro Brygge   31 familieboliger Areal: 3219 m2 Bygherre: Højvangen Ejendomme Totalentreprenør: Arne Andersen Vrå Arkitekt: Arkitekterne Bjørk &amp; Maigård Ingeniør: Cowi Byggeår: 2010-2012 Energiklasse: BR2008 80 ungdomsboliger Areal: 4000 m2 Bygherre: Boligforeningen Vanggården Totalentreprenør: Arne Andersen Vrå Arkitekt: Arkitekterne Bjørk &amp; Maigård Ingeniør: Cowi Byggeår: 2010-2011 Energiklasse: Energiklasse 1 26 ejerlejligheder Areal: 3412 m2 Bygherre: Ejendomsmæglernes fond Totalentreprenør: Arne Andersen Vrå Arkitekt: Arkitekterne Bjørk &amp; Maigård Ingeniør: Cowi Byggeår: 2010-2013 Energiklasse: BR2008.    Fakta   Etape II Opførelsen af Østerbro Brygges etape II omfatter 36 lejligheder til udlejning.  Her vil boligerne variere i størrelse og indretning med hovedvægt på treværelses lejligheder på ca. 95 m2. Byggeriet opstarter i efteråret 2013 og forventes at stå færdigt i løbet af 2014.  Derudover er man nu i gang med opførelsen af ni ejerlejligheder som boliger og ét til erhvervslejemål.  Bebyggelsen forventes at stå færdig i starten af foråret 2014.  Etape III Etape I og II udgør 17.000 m2 med en samlet pris på ca. 340 mio. kr. Desuden er der planer for en etape III, så der i alt kan bygges på ca. 31.000 m2.  Odense: Østerbro. Odenses nedslidte, oversete og lidt forhutlede bydel i centrum er på vej mod en renæssance.  Det mener i hvert fald Hans Toksvig Larsen, adm. direktør i Creo Arkitekter, der er Fyns største arkitektfirma.  Bl. a. på den baggrund har han taget en beslutning.  Den 10. oktober flytter firmaet fra den nuværende beliggenhed på 2. sal i en ejendom i Buchwaldsgade i Skibhuskvarteret til 1100 nyrenoverede kvadratmeter i lokaler på Østerbro, nærmere bestemt på første salg i ejendommen Østergade 5.  -Jeg tror, at i løbet af de næste år vil vi opleve en markant udvikling af Østerbro-kvarteret, og det vil vi gerne være en del af, siger han.  Forvandlingen er i gang Når Hans Toksvig Larsen kigger i krystalkuglen, ser han et ganske anderledes Østerbro om 10-20 år.  Til den tid vil det være et kvarter, hvor befolkningstætheden er øget, fordi der i mellemtiden vil være blevet bygget mange flere nye boliger.  Og et kvarter, hvor de grønne passager f. eks. i forbindelse med de nedlagte jernbanespor i området, kommer frem i lyset og bidrager positivt til det liv, der leves. Udgangspunktet for udviklingen vil være den farverige mangfoldighed, der præger både folk og bygninger i kvarteret i dag, spår han.  Men forvandlingen er allerede i gang. Længere nede ad Østergade ved Rytterkasernen er et lokalt ejendomsselskab snart ved at være færdig med et stort, nyt etagebyggeri.  Og Creo Arkitekter har også fuld gang med at udvikle konkrete idéer, kan Hans Toksvig Larsen oplyse.    100 nye rækkehuse   I øjeblikket arbejder arkitektfirmaet tæt sammen med Odense Kommune om en ny lokalplan for et større område på Østerbro omkring den lokalitet, hvor firmaet fra oktober får ny adresse.  Lokalplanen skal blandt andet give mulighed for opførelse af op mod 100 nye rækkehuse langs Østergade. Om cirka et års tid fra nu vil man kunne komme i gang med at bygge i området, lyder vurderingen.  10 minutter fra banegården -Vi er ikke kommet hertil blot for at få et nyt sted at bo.  Vi ønsker at præge udviklingen, slår den administrerende direktør fast.  Direkte adspurgt, hvad der gør Hans Toksvig Larsen så sikker på, at Østerbro går en mere gloværdig fremtid i møde, påpeger han, at der et forhold, der er helt afgørende for kvarteret: -Nærheden til byen. Vi er jo kun 10 minutters gang fra banegården.  Ligesom Thrige-firkanten -På mange måder tror jeg, at det kommer til at gå ligesom det er gået med Thrige-firkantet ( i Skibhuskvarteret, red.). Der var heller ikke noget, inden vi gik i gang. I dag er der masser af liv. Det samme vil ske her.  AVISER: Historien om aviser på Østerbro skal skrives om.  Der skal i hvert fald tilføjes noget. 1. november 1929 udkom Østerbro Avis for første gang, og den udkommer jo stadigvæk, du sidder lige nu med et eksemplar.  Siden 1929 har der været flere andre lokalaviser på Østerbro, hvoraf mange af dem er blevet fusioneret med eller overtaget af Østerbro Avis, senest to gange Lokalavisen i henholdsvis 2009 og 2016 og inden da blandt andet Øbro Bladet.  Det er velkendt. Hvad der ikke var velkendt, i hvert fald ikke for denne skribent og de aktive folk i Østerbro Lokalhistoriske Forening og Arkiv, er at der i årene 1885-1908 eksisterede flere udgaver af en avis, som kaldte sig Østerbros Avis eller Østerbro's Avis.    Bøllebank i Lersøparken   Bemærk det ekstra » s « , der adskiller den fra den Østerbro Avis, som læserne har kendt de seneste mere end 88 år.  » Bandekonflikter er ikke noget nyt. Her kan man læse med gotiske bogstaver om bølleslag ved Fredensbro, « bemærker historikeren og byvandreren Morten Lander Andersen, som sidder i bestyrelsen i Østerbro Lokalhistoriske Forening og Arkiv, der har hjemme i Bryggervangen 62. Bølleslaget omtalt med gotiske bogstaver er i en udgave fra 1885.  Foreningen har fået en hel del nye aviser i arkivet, da Det Kongelige Bibliotek på et lager i Aarhus havde ekstra eksemplarer af de gamle udgivelser, som de ikke havde brug for.  Udover Østerbro's Avis drejer det sig blandt andet om titler som Østerbrogades Adresseavis, Østerbro's Lokalblad, Strandvejens Øbroavis, Maanedsbladet for og Øresunds Posten.  Det har stor værdi for Østerbro Lokalhistoriske Forening og Arkiv at modtage den tilførsel af gamle og glemte aviser.  » Det er fantastisk at sidde med det i hænderne og bladre.  De indeholder i rigdomme af fortællinger om bydelens udvikling, « siger Morten Lander Andersen. Og det er ikke kun artiklerne, som er interessante.  » Man kan også se forretningslivets udvikling gennem annoncerne, « siger Morten Lander Andersen.  Østerbro's Avis fra 1. maj 1908 fortæller i øvrigt, at den » ikke, som andre Blade, der uddeles gratis, kun vil indeholde Annoncer. Redaktionen har sikret sig Assistance fra forskellige Medarbejdere, der hver for sig vil gøre deres bedste for at gøre Bladet så interessant som muligt. « .    Gavn og Glæde   Østerbro's Avis holdt dog ikke længe trods en meget indbydende og flot forside.  Så har Østerbro Avis vist sig mere holdbar. I vores avis stod der i første udgave 1. november 1929: » . . som vi haaber skal blive til Gavn og Glæde for Bydelen.  Vi vil lægge Vægt på at fremme alle de lokale Bevægelser og Interesser, som findes herude uden nogen Hensyntagen til noget bestemt Parti eller Klike eller Organisation; vi staar frit til alle Sider. « Annoncer var der dog også i avisen, blandt andet fra Otto A.  Olsen på Østerbrogade 56. Den butik eksisterer stadigvæk og har siden også fået tilføjet Kop &amp; Kande -navnet, og annoncerer fortsat i Østerbro Avis.  Det er fantastisk at sidde med det i hænderne og bladre. De indeholder i rigdomme af fortællinger om bydelens udvikling  MORTEN LANDER ANDERSEN, historiker og medlem af bestyrelsen i Østerbro Lokalhistoriske Forening og Arkiv.  Der er udkommet lokalaviser på Østerbro siden 1885. Østerbro Avis er fra 1929.  Østerbros skøjteløbere og ishockeyspillere har siddet på kanten af stolen, siden de fik at vide, at deres nuværende hal, Østerbro Skøjtehal, skulle rives ned.  Nu får de så det, de hele tiden har ønsket sig  -  en hal på Østerbro, som skal stå færdig i 2008. Det blev besluttet af et enigt Kultur- og Fritidsudvalg torsdag.  Den gamle hal er nedslidt og må næste år lade livet til fordel for den Multihal, Parken Sport og Entertainment vil opføre på stedet.     Frygtede det værste   Det har hele tiden været meningen, at skøjteklubben skulle genhuses i en ny hal, men indtil torsdag var både Valby og Ørestaden mulige placeringer.  »Så langt så godt. Vi har jo slet ikke vidst, om vi var købt eller solgt. Det vigtigste er, at hallen bliver på Østerbro, og at den er bygget færdig i 2008, når den gamle hal rives ned,« siger Mogens Lyngsø, som er bestyrelsesmedlem i kunstskøjteklubben. Han er lettet ved nyheden om Østerbrohallen.  »Det ville være umuligt for os at flytte til Ørestaden. Vores klientel er på Østerbro, så hvis hallen ikke lå her, måtte vi simpelthen lukke,« fortæller Mogens Lyngsø.   BOLIGER: Består din lejlighed udelukkende af møbler, du har hentet på genbrugsstationen? Eller har du kun moderne design og kunst på væggene? Er alt hvidt eller lilla? Eller har du selv restaureret din bolig med en helt særlig idé? Måske ligner stuen en saloon fra en gammel western? Mulighederne er mange, og nu bliver der sat pris på originale boliger på Østerbro.    2100 og 2150   Ejendomsmægleren Home Østerbro og Home Østerbro-Svanemøllen er gået sammen med Danske Bank Østerbro og Østerbro Avis om at kåre ' Årets bolig Østerbro 2016'.  Det kan både være en lejlighed eller et hus, og det kan ligge både på Østerbro og i Nordhavn inden for postnumrene 2100 og 2150.  Boliger, som er sat til salg, må dog ikke deltage.    Historie og detaljer   Et dommerpanel bestående af repræsentanter fra Home, Danske Bank og Østerbro Avis udvælger finalister og den endelige vinder i konkurrencen, som kan vække inspiration hos andre østerbroere.  » Mine medarbejdere og jeg er hvert år i ' berøring' med et meget stort antal boliger i vores bydel. Men det er jo altid sådan lidt på overfladen og med udgangspunkt i nogle tal og nogle dokumenter.  Derfor ser vi meget frem til at være en del af Årets Bolig 2016. Jeg er sikker på, at der gemmer sig mange spændende og kreative detaljer - både i indretninger indendørs såvel som udendørs. Detaljer som gør netop den bolig til noget helt særligt på Østerbro, « siger Michael Egholm Olsen, filialdirektør, Danske Bank Østerbro, som tilføjer: » Jeg håber, at denne mulighed for en kåring vil resultere i et stort antal indstillinger, som kan være med til at inspirere os alle sammen. « Der lægges vægt på den gode historie, detaljerne og omfanget af en eventuel restaurering, og hvordan samspillet er mellem indretning, materialevalg og arkitektur.  Årets bolig på Østerbro 2016 bliver kåret  Her bliver blandt andet lagt vægt på kreativitet og originalitet.  Jeg er sikker på, at der gemmer sig mange spændende og kreative detaljer - både i indretninger indendørs såvel som udendørs MICHAEL EGHOLM OLSEN, Danske Bank Østerbro.    Årets bolig 2016   Andelsboliger og ejerboliger på Østerbro og i Nordhavn kan deltage, dvs. postnumrene 2100 og 2150  Udover ære og anerkendelse er der 15.000 kroner til vinderen  Send billeder og tekst om boligen til Henrik Bengtson på oesterbro@home.dk senest 11 november 2016 klokken 15  Du kan også aflevere materialet på én af følgende adresser: Home Østerbro, Ndr. Frihavnsgade 71 , Home Østerbro-Svanemøllen, Østerbrogade 158 eller Danske Bank, Østerbrogade 153 Mærk kuverterne Årets Bolig  Dommerkomitéen består af: Henrik Bengtson, ejendomsmægler, Home -Lars Heede-Ørsted, ejendomsmægler, Home -Michael Egholm Olsen, filialdirektør, Danske Bank -Maria Lyng Petersen, rådgiver, Danske Bank -Flemming Falk Hansen, direktør, Østerbro Avis og Thomas Frederiksen, redaktør, Østerbro Avis  Boliger, der indstilles, må ikke være sat til salg.  LOKAL HØJTID: Selvom Østerbro Avis er en ugeavis, som udkommer hver onsdag/ torsdag, kan vi sagtens have en daglig julekalender alligevel.  Det havde vi i fjor, hvor vi satte fokus på gadekunsten i tunnellen ved Sortedams Sø med et nyt værk om dagen, og det har vi i år, hvor der hver dag er fokus på en person med tilknytning til Østerbro og vedkommendes jul.  For at følge med i julekalenderen skal læserne klikke ind på www.dinby.dk/ østerbro, her kan de hver dag frem til juleaften opleve en person, der bor eller arbejde på Østerbro svare på fire spørgsmål: Hvad spiser du juleaften? Hvor skal du holde jul? Har du nogle særlige juletraditioner? Hvad er øverst på din ønskeliste? Julekalenderen går naturligvis i gang torsdag 1. december, og blandt de østerbroere, som svarer på spørgsmålene den første uge, er: forfatteren Benn Q. Holm, medlem af borgerrepræsentationen Karin Storgaard ( DF), pensioneret præst i Lundehus Kirke Birte Andersen og lederen af bibliotekerne på Østerbro: Ravinder Kaur-Pedersen.  LOKALT: Statuen af Victor Borge, gavlmaleriet af havneområdet ved Nordhavn Station, kampen for Svanemøllestranden, Årets Østerbroborger, Kulturbuketten og fotokonkurrence.  Østerbro Lokalråd har sat sig små og store spor i bydelen gennem 50 år -og gør det stadigvæk.  Lokalrådet kan nu fejre 50 års fødselsdag, men faktisk går historien endnu længere tilbage.  I 1947 dannedes Østerbro Samvirke som det første fællesskab mellem foreninger på Østerbro. Samvirket bestod især af en del repræsentanter for forskellige erhvervsinteresser i bydelen.    Talerør for Østerbro   I 1967 ønskede Samvirket at skabe et bredere interessefællesskab og startede derfor Østerbro Lokalråd, som fik som rolle at udvikle fælles holdninger på Østerbro og være bydelens talerør for udveksling af synspunkter og ønsker med Københavns Kommune.  Sådan har det været i 50 år.  Undervejs har dele af Østerbro haft eget bydelsråd, som blev nedlagt igen, og siden 2006 har der været kommunalt nedsatte lokaludvalg, hvor lokale frivillige vælges for en fire-årig periode og afgiver høringssvar omkring Østerbro og uddeler kommunale penge til arrangementer i bydelen.    Agere mere smidigt   I nogle bydele valgte lokalrådene at nedlægge sig selv og lade lokale ildsjæle koncentrere sig 100 procent om lokaludvalget, da sidstnævnte blev indført.  På Østerbro har man valgt at lade lokalrådet fortsætte.  Her kan medlemmer i højere grad engagere sig i, hvad de har lyst til, lyder argumentet for at lade dem fortsætte.  » Lokaludvalget er mere bundet af systemet, her skal man for eksempel udtale sig om forslag, der skal i høring.  Vi kan agere mere smidigt, « siger Østerbro Lokalråds næstformand Torkil Groving, som selv har en fortid som formand for Østerbro Lokaludvalg.  Han mener, at der er plads til begge dele på Østerbro og lægger vægt på, at lokalrådet har overskud til at lave fotokonkurrence og årlige kåringer.  Der er en vis fleksibilitet i, hvem der sidder i lokalrådet.  Der er et årligt repræsentantskabsmøde, hvor folk melder sig til. Typisk repræsenterer de en forening, men enkeltpersoner uden binding kan også sidde der.  » Og det er nogen, som virkelig brænder for en sag, « siger Lone Minna Jensen, som er formand for Østerbro Lokalråds kulturudvalg og jubilæumsudvalg.  Hun repræsenterer Østerbro Lille Museum.  Hun kom selv med i lokalrådet for syv-otte år siden.  » De politiske partier er ikke repræsenteret i lokalrådet i samme omfang som tidligere.  Flere af dem har valgt at koncentrere sig om lokaludvalget, « siger Torkil Groving.    Støtte fra gang til gang   Lokalrådet er afhængige af, at lokaludvalget og andre aktører støtter dem, når de vil sætte dagsordenen med større projekter og arrangementer.  Lokalrådene i København mistede et årligt fast tilskud fra kommunen, da lokaludvalgene blev indført for 10-11 år siden.  » Vi søger lokaludvalget og andre puljer, for eksempel By &amp; Havn. Vi lægger ud af vores egenkapital, og så går vi efter, at projekter kan løbe rundt, « fortæller Torkil Groving.  Østerbro -og Danmark og verden i øvrigt -ser meget anderledes ud i 2017 end i 1967.  Torkil Groving mener, at der vil være brug for lokalrådet også i fremtiden.  » Vi tænker fremad ved at tænke på, hvad der er godt for folk, der bor her. Vi vil samle folk og gøre Østerbro til et spændende sted at være, « fastslår Torkil Groving.  Vi vil samle folk og gøre Østerbro til et spændende sted at være TORKIL GROVING, æstformand, Østerbro Lokalråd.    Østerbro Lokalråd   Formand for Østerbro Lokalråd er Anet Burchard  Sideløbende med Østerbro Lokalråd eksisterede Ryvang Lokalråd fra . . . . -. . . . og havde Ydre Østerbro som område. Ryvang og Østerbro Lokalråd fusionerede i . . . . .  Østerbro Lokalråd dækker postnumrene . . . . og . . . . , dvs. også de områder som ligger i Bispebjerg og Indre By i Københavns Kommunes forstand, for eksempel Emdrup Øst og Kartoffelrækkerne i hver sin ende af Østerbro Østerbro Lokalråds . . års jubilæum fejres i Krudttønden, Serridslevvej . , lørdag . . . august klokken . . -. . Prisen Kulturbuketten overækkes klokken . . . . . Derudover er der en lang række eksempler på lokalrådets aktiviteter repræsenteret.  ØSTERBRO BIBLIOTEK: En dag for nogle måneder siden bemærkede en af Østerbro Biblioteks medarbejdere, at der var en mand, der stod og rodede i vores elskab.  Manden viste sig at være ingen ringere end selveste Jussi Adler-Olsen. Vi var alle temmelig forundrede over hans mildest talt noget besynderlige adfærd. Men da » Marco effekten « udkom, viste det sig, at der var en naturlig forklaring på det.  Østerbro Bibiliotek i krimi Østerbro Bibliotek spiller nemlig en ganske stor rolle i bogen.  Marco har sin daglige gang her på biblioteket, og han bruger faktisk det famøse elskab til at opbevare sine ting i.  Og selveste Carl Mørck fra Afdeling Q har en lille romance med en af de kvindelige bibliotekarer.  En stor del af bogens handling udspiller sig i det hele taget her på Østerbro.  Så mens man læser, kan man sidde og se Østerbro Bibliotek, Trianglen og alle de andre lokale steder for sig på sit indre biograflærred.  Krimiekspert på besøg Krimieksperten Bo Tao Michaëlis lægger onsdag den 10.  april vejen forbi biblioteket, for at fortælle om » Marco effekten « og sætte bogen ind i en større sammenhæng sammen med andre moderne danske storbykrimier.  Man kender nok bedst Bo Tao Michaëlis ( f. 1948) som litteratur-og kulturanmelder ved Dagbladet Politiken, hvor han har været siden 1990.  Men Bo Tao Michaëlis har mange andre jern i ilden også, og de har næsten alle samme omdrejningspunkt: Han er medlem af Det Danske Kriminalakademi - et litterært selskab, der er til for at fremme god spændingslitteratur.  Han introducerer årets kriminalbøger og udenlandske bøger for landets bibliotekarer.  Han deltager aktivt i den årlige krimikongres i Horsens og holder foredrag rundt omkring i landet om kriminallitteratur i almindelighed og nordisk kriminallitteratur i særdeleshed.  Og det stopper ikke her. Han er også den danske korrespondent for det svenske krimimagasin JURY og skriver jævnligt om i film i filmmagasinet EKKO.    Gratis foredrag   Vi vover at kalde ham en af de mest velorienterede krimieksperter i landet. Derfor er det den helt rigtige mand til at holde foredrag den 10. april, der står i krimiens tegn.  Foredraget er gratis, og starter klokken 19.30 på Østerbro Bibliotek.  Den tidligere topmodel og nuværende rejseleder Inge Levin blev Østerbro'er for fire år siden.  Og hun er blevet meget glad for at bo på Østerbro.  Hendes lejlighed er i Domus Portus i Østbanegade, og som det nysgerrige og opsøgende menneske, som Inge Levin er, varede det ikke længe, før hun var på hat med sit kvarter -og daglig udforskede sin nye bydel.  Og det er vi naturligvis mange, der forstår. Alle os, der er født på Østerbro, eller som bare har boet her i en årrække.  Men nu har Inge Levin fået en god idé: Hvorfor ikke holde et velkomstmøde for alle nye beboere på Østerbro? I nabokommunen Frederiksberg er et årligt arrangement, hvor kommunen byder velkommen til sine nye beboere.  Det sker ved et arrangement på Frederiksberg Rådhus, hvor kommunen med borgmesteren i spidsen byder velkommen til de nye -og fortæller lidt om, hvordan det er at bo på Frederiksberg.  København er så meget større end Frederiksberg, og der er så mange nye tilflyttere, at det formentlig ikke er muligt at samle alle årets nye tilflyttere til et enkelt arrangement.  Derfor foreslår Inge Levin, at 2100 Østerbro siger goddag til de nye beboere med et hyggeligt velkomst-arrangement, f.  eks. i postmuseet Enigma's lokaler på Øster Alle: »Jeg forestiller mig at nogle Østerbro'ere møder op og siger goddag til de nye. Der ville sikkert også være repræsentanter fra foreningslivet og idrætten til stede -og måske endda nogle forretninger og alle andre, der vil hilse på. Måske Østerbro Lokaludvalg skulle stå for dette -og hvis ikke, er vi da nogle andre, der kan arrangere det med et økonomisk tilskud fra lokaludvalg eller kommune, slutter Inge Levin.  Formanden for Østerbro Lokaluydvalg Allan Marouf er mere forbeholden og er ikke sikker på, at et sådant arrangement vil have interesse.  LOKALOPGØR: Det er muligt, at spillerne på det danske kvindelandshold vil have flere penge for at trække i landsholdstrøjen.  Den slags problemer var der imidlertid ikke i lørdags på Østerbro Stadion, da B. 93 tog imod lokalrivalerne fra Østerbro IF.  Med tre flotte mål i det første kvarter grundlagde B. 93' s 1. divisionskvinder storsejren mod Østerbro IF.  Lokalrivalerne kom ellers til kampen med en stærk 2-1 sejr over et af topholdene, Sundby, i bagagen fra sidste runde.  B. 93 havde desuden revanche til gode efter holdenes første indbyrdes opgør i sæsonen, hvor Østerbro IF vandt 1-0. Men i lørdags -og på det regnvejrstunge stadion -var B. 93 nådesløs. Nu også med holdets stjernespiller med på holdet. I de to første klubbers første opgør var hun ude med en skade.  B. 93' s Mette Perthu-Hansen blev kampens helt store spiller og scorede for anden weekend i træk et hattrick. Efter bare tre minutter sendte Ida Hove en dyb stikning igennem til Mette, der scorede sit første mål.  Blot syv minutter senere erobrede Nikoline Andresen på egen banehalvdel bolden, afleverede til Ida Hove på kanten, som igen fandt Mette Perthu- Hansen med en dyb stikning.  Topscoreren driblede køligt forbi målmanden og scorede til 2-0.    Mål på stribe   Inden Østerbro IF-pigerne var kommet på plads igen, fik B. 93 hjørnespark, hvor Kristine Lindgaard i det fyldte felt steg op og kraftfuldt headede bolden i mål til 3-0.  I 1. første halvleg nåede Østerbro IF ikke frem til mange chancer, men i midten af halvlegen sendte Sofie Brock-Lips et langskud midt på overliggeren, der måske kunne have bragt lidt spænding ind i kampen, hvis den var gået ind.  Men Mette Perthu-Hansen ville det anderledes, og i halvlegens tredjesidste minut tæmmede hun en høj bold i feltet med brystet og halvflugtede akrobatisk bolden i kassen.  4-0 til hjemmeholdet.  Østerbro IF kom stærkest ud til 2. halvleg., Cecilie Bergholt havde flere afslutninger, men hver gang reddede Natalia Dorrego, og hun stod i det hele taget en meget flot kamp i B. 93-målet.  Med en føring på fire mål i ryggen slappede B. 93-kvinderne lidt mere af, men i stedet for at køre bolden rundt og spille sikkert, satsede de stadig på at slå de direkte vinderbolde frem til angriberne. Det førte til tider til en del unødvendige boldtab på den regnvejrstunge bane.  Det vertikale spil gav dog pote i 58. minut, hvor en fremstormende Østerbro-målvogter på kanten af feltet halvklarede et skud fra Mette Perthu-Hansen.  Ida Hove opsnappede returbolden og kronede en stærk indsats med resolut at sparke bolden i mål fra 25 meters afstand.    Tilfreds træner   Cheftræner Rasmus Skovby er meget tilfreds med holdets udvikling: » Det lykkedes os at få bevist, at vi er bedre end det, vi viste i første opgør. Vi var klar fra start og hamrende effektive! Det lykkedes os at straffe Østerbro IF og ramme dem på omstillinger og dødbolde, hvilket er facetter af spillet, som de ellers plejer at effektuerer på meget højt niveau.  Vi spiller alt i alt en god fodboldkamp, og selv om vi ikke træffer de bedste beslutninger hver gang, så det svært at være utilfreds, når man vinder 5-0 på dette niveau. « .    På oprykningskurs   Med sejren konsoliderede B. 93 sin andenplads efter Greve.  Med 21 point efter 11 kampe har B. 93 nu fire point ned til Østerbro IF, der dog har spillet en kamp færre. B. 93 har tre kampe tilbage i turneringen, hvor de to øverste hold går videre til forårets oprykningsspil til 3F Ligaen.  B. 93 spiller igen lørdag 4. november på udebane i Kolding, mens Østerbro IF spiller den næste kamp samme dag kl.  11.15 hjemme på kunstgræsset i Fælledparken mod Birkerød.  De er stolte i Østerbro IF -og med god grund.  Forleden kunne klubbens formand Linda Sørensen modtage det håndgribelige bevis på den flotte hæder: En check på 25.000 kroner fra kultur-og fritidsborgmester Carl Christian Ebbesen (O).  -Idrætsforeningerne er helt uundværlige i det københavnske fritids-og idrætsliv.  -De er med til at binde os sammen som danskere, og hver eneste dag er der ildsjæle, der yder en kæmpe indsats som frivillige i alle de mange forskellige foreninger, siger kultur-og fritidsborgmesteren.  -Igen i år var der mange oplagte kandidater, men jeg kan sige tillykke til Østerbro IF, der er valgt til " Årets Idrætsforening i København 2015", sagde Carl Christian Ebbesen.  Den flotte hæder gives til " en københavnsk idrætsforening, der i årets løb har ydet en afgørende indsats for at fremme foreningsidrættens betydning for og vilkår i Københavns Kommune." Og prisen falder på et tørt sted, fortæller formanden for Østerbro IF, Linda Sørensen.  Hun fortæller til Lokalavisen, at Østerbro IF er vokset kolossalt i de senere år: Klubben er på rekordtid vokset fra 400 til knap 1.100 medlemmer -og den er nu den tredjestørste fodboldklub på Østerbro efter B. 93 og Skjold.  Medlemmerne strømmer til Østerbro IF, der høster den fortjente ros for i en årrække at have satset på klubbens mange børn og unge.  -Vi er kede af, at vi har venteliste til vores ungdomsafdeling, men det skal alligevel ikke holde nogen fra at henvende sig til os.  -Vi plejer at tømme listen efter nogle måneder, og der er forskellige ventetider i de forskellige årgange, siger Linda Sørensen, der hellere end gerne ville byde alle børn og unge velkomne i Østerbro IF, men som savner flere frivillige leder og trænere.  -Vi er glade for succesen og for vore mange medlemmer -og vi forsøger hele tiden at finde nye frivillige til vores klub.  Vi mener selv, vi har meget at tilbyde.  -Først og fremmest samværet i vores dejlige klub, men også kurser og andre goder til de, der har lyst til at være en del af " familien", siger Linda Sørensen, der selv blev engageret i Østerbro IF, da hun for 20 år siden fulgte sin søn til fodbold.  Hun var med til at starte klubbens forældreforening, der er en del af hemmeligheden bag " de rødes" succes.  Klubben satser også på et nyt sponsorprogram i det nye år, hvor Østerbro IF nu tegner sig for knap 60 pct. af alle medlemmer i Fælledklubhuset.  Der er sket meget på Østerbro i 2018. Vi har haft stort fokus på at styrke dialogen mellem østerbroerne og politikerne på Københavns Rådhus, og vi bliver ved i 2019.  Vi har ligeledes arbejdet med at styrke bydelsfællesskabet og sammenhængskraften her på Østerbro med den årlige Østerbroweekend i Fælledparken, fastelavnsfest, kulturhavn, street art på Strandboulevarden og julearrangementer for bydelens ældre.  Vi har fået ny viden om butikslivet og har sat fokus på luftforurening fra krydstogtskibe.  I kommunens budget 2019 blev flere af Lokaludvalgets mærkesager imødekommet, og vi fik gode resultater hjem i kommunens Budget 19: :  - Cykelsti på den sydlige del af Strandboulevarden.    - En ny skole i Nordhavn   - En ny bypark i Nordhavn.  - Flere stoppesteder til havnebussen (Orientkaj og Langeliniekaj)  - En undersøgelse af forurening og alternative energikilder til krydstogtskibe.  - Ca. 745 mio. er afsat til Nordhavnstunnel.  Vi er sat i verden for at være bindeled mellem politikerne og forvaltningen inde på Københavns Rådhus og borgerne på Østerbro.  - Vi gør, hvad vi kan for at komme ud og tale med borgerne på gader og stræder, blandt andet med kaffevogn, samt borgermøder.  Vi har etableret Østerbro Borgerpanel med cirka 8.100 medlemmer og spørger borgerne til råds om lokale sager.  I år har vi spurgt jer om Østerbros udvikling og hvad der skal prioriteres. Af svarene fra borgerpanelet har vi udledt en top tre:  1. Et varieret udvalg af indkøbsmuligheder og caféer.  2. Grønne områder i bydelen.  3. Boliger til fornuftige priser.  Vi arbejder videre med vores bydelsplan, det er vores vision for Østerbro, som vi lavede tidligere, baseret på dialog og input fra rigtig mange borgere.  I 2018 har vi støttet 100 projekter og aktiviteter på Østerbro med i alt omkring 1,7 millioner kroner.  Tak for et godt samarbejde til Jer, alle borgere, foreninger og samarbejdspartnere, der i 2018 har bidraget til udviklingen af Østerbro.  Vi ses til lokaludvalgets nytårskur 31. august klokken 16-18 i Krudttønden. Husk at tilmelde jer Østerbro Weekenden 1-2. juni.  Jeg håber, at vi ser så mange foreninger som muligt, og endda slår rekorden fra sidste år.  Med ønske om et lykkebringende 2019.    (forkortet af redaktionen)   INTERNATIONAL: Culture Østerbro is the designated international unit of the Culture and Leisure Department of Copenhagen, and provides a unique opportunity to socialize and network in an international environment; The Østerbro libraries have a large selection of books and magazines in foreign languages and offer English talks, events, dinners etc. while Krudttønden hosts international theatre and dance productions for both adults and children.  Culture Østerbro also offers CCNO - the Copenhagen Cultural Network Osterbro where you can participate in the process of planning and organizing cultural events at the libraries.  Cultural Network CCNO is a network for foreign newcomers, especially for the accompanying families of those coming to Denmark to work.  The network provides numerous connections to the culture and daily life of Denmark and offers an excellent opportunity to get to know others in similar situations and to meet Danes.    Many volunteers   There has been established a very committed group of volunteers living in Copenhagen, mainly in the Østerbro area and they are responsible for the content of the events.  We caught up with one of the expats taking part in the network: Cecile Della Torre, who is originally from France.  She is married to an Italian husband and together they have two teenage children. They have been in Denmark for two years now.  She is doing charity and voluntary work, mostly in the Copenhagen Cultural Network, a network she loves to develop.  But why is that and what does she gain from being a part of this network? » The Danish concept of network as in CCNO is optimal.  It is very important to meet some Danes if you want to get to know in their culture and CCNO gives that opportunity.  The purpose of participating in the network is to meet other expats and Danes, but we could always use more Danes in the network. « Succesful presentation Last Tuesday Culture Østerbro and CCNO hosted a presentation of Nordic Literature at Østerbro library, with expert in crime novels: Bo Tao Michaëlis.  The primary language of the event was in English: one third of the participants were Danes and the rest foreigners.  Rikke Smith, librarian at Østerbro Library and the international coordinator of Culture Østerbro, says: » It was a great success: There were many participants and Bo Tao is very talented and knows how to communicate and put things in perspective. The evening ended with a political debate concerning the Nordic Welfare stat. « The department of Culture and Leisure, are hosting more and more international activities, and this really helps to make foreigners feel at home in Copenhagen.  Social meetings integrate An example of this is the opening of the » International House « on June the 4th, which will make a huge difference for expats in Copenhagen in need of guidance concerning for instance networking.  Cecile ends by saying: » Knowledge and social meetings lead to integration « . The partnerships between Culture Østerbro and the International house will make this possible. All we need is: Books, social meetings and lots of volunteers.  If you would like to become a volunteer and meet a lot of interesting international people join CCNO.  For more information, contact our international coordinator Rikke Smith at rsmith@kff. kk. dk or visit Østerbro library.  TRAFIK: » Det er ufatteligt, at man kun tænker på parkeringspladser på Strandboulevarden og i Nordre Frihavnsgade.  « Sådan lyder det fra formand for Østerbro Lokaludvalg Allan Marouf.  Han understreger, at han skam selv har bil, men han er træt af, at nogle fornyelser af Østerbro bremses, fordi der vil blive nedlagt parkeringspladser, hvis det gennemføres.  » Man skal da også tænke på fodgængerne og cyklisterne, og der ligger jo skoler både på Strandboulevarden og Nordre Frihavnsgade, « siger han for at understrege behovet og tilføjer: » Nu har politikerne talt og talt og talt om at ændre Strandboulevarden og Nordre Frihavnsgade i årevis, nu er det på tide, at de trækker i arbejdstøjet, « siger han og forventer, at der sker noget i de kommende budgetforhandlinger.    HOFOR endnu ikke i gang   En større fornyelse af Strandboulevarden har været på programmet i omkring 10 år, men endnu er intet sket.  Og da der ikke blev sat penge af ved sidste års budgetforlig og overførselssagen i foråret, var vurderingen fra flere sider, at løbet var kørt, da det var planen, at en grøn fornyelse af boulevarden skulle ske samtidig med, at hovedstadens forsyningsselskab HOFOR alligevel graver gaden op for at skybrudssikre den.  Men HOFOR har endnu ikke sat spaden i jorden, det sker tidligst efter nytår.  Derfor mener Allan Marof, at der er en chance mere, og lokaludvalget har et forslag til en ændring af boulevarden, hvor der ikke nedlægges så mange p-pladser.    Forbind Ryparken   Udover Strandboulevarden og Nordre Frihavnsgade har Allan Marouf håb om, at der kommer cykelsti til India Kaj i havneområdet, hvor der er meget tung trafik, og en cykel-og gangbro over S-banen ved Svanemøllens Kaserne, der skal skabe bedre cykel-og gangforbindelse mellem Ryparken og det øvrige Østerbro.  » Østerbro skal bindes sammen, og Ryparken integreres bedre i resten af bydelen, « siger han og mener i øvrigt, at der skal meget mere til end en bro over S-banen. Der skal langt mere fokus på Ryparken og Emdrup-området i det hele taget.  Selvom Ryparken og Emdrup ligger i postnummer 2100, og der er en klar Østerbroidentitet i området, så hører området til Bispebjerg Bydel.  Allan Marouf opfordrer til, at kommunen på et tidspunkt begynder at kigge på sine interne grænser igen, og den del af Østerbro atter kan høre til Østerbro Bydel igen.  Lige nu hører det til under Bispebjerg Lokaludvalg, og dette lokaludvalg ønsker at løfte Emdrup og Ryparken med et fornyet torv ved Fakta og Lundehuskirken for at gøre kvarteret mere spændende.    Østerbro-mafia, ja tak   I første omgang opfordrer Allan Marouf politikere fra Østerbro til at stå sammen og sikre, at bydelen ikke endnu engang bliver forbigået og kæmpe for bydelen uanset partifarve i budgetforhandlingerne.  » Der skal være en Østerbro-mafia på tværs af partier, som bider sig fast i forhandlingsbordet, « opfordrer han til.  UDer skal være en Østerbro-mafia på tværs af partier, der bider sig fast i forhandlingsbordet ALLAN MAROUF, formand for Østerbro Lokaludvalg om budgetforhandlingerne.  ØKONOMI: Østerbro Avis har tidligere beskrevet konsekvenserne for Østerbro Jazzklub som følge af de halverede tilskud fra Københavns Musikudvalg for 2016.  Efterfølgende har en fælles henvendelse med Østerbro Jazzklub som pennefører fra seks københavnske jazzklubber til musikudvalget haft et positivt forløb idet fem af jazzklubberne -heriblandt Østerbro Jazzklub -har fået tildelt yderligere 19.580 kroner i honorarstøtte i 2016. I alt har jazzklubberne fået tildelt 97.900 kroner fra en pulje af ekstra honorarstøttemidler på 160.000 kroner fra Københavns Kommune.  Stadig traditionel jazz » Det er glædeligt, at Musikudvalget har lyttet til os, og vi har især bidt mærke i en sætning i et separat brev fra musikudvalgets formand, kulturborgmester Carl Christian Ebbesen (DF, red.), hvoraf det fremgår, at musikudvalget er meget interesseret i, at der fortsat er mindre jazzklubber, der tilbyder traditionel jazz, « fortæller Østerbro Jazzklubs formand, Erik M. Andreasen.  Musikudvalget skriver dog også, at tilskuddet ikke er et fast tilskud, men et tilskud som skal søges hvert år. Og man forventer tillige en udvikling i blandt andet musikprofil og finansiering.  » Det sidste er nok noget, vi skal tænkeboksen over, men mon ikke vi tager en separat og konstruktiv dialog med musikudvalget om dette senere, « siger Erik M. Andreasen.    Stadig mindre underskud   » Desværre lykkedes det ikke at få den tilsvarende halve bevilling fra Kunstrådets Musikudvalg forhøjet tilsvarende.  Her fastholder man kun en uddeling årligt, « siger formanden.  Så selv med den ekstra bevilling fra Københavns Musikudvalg, må Østerbro Jazzklubb nok alligevel se et mindre underskud i øjnene for 2016. Det er der dog ifølge jazzformanden intet katastrofalt i, da klubben fortsat har en pæn egenkapital at tære på og med et meget flot efterårsprogram, tror klubben på et forøget fremmøde i andet halvår.  » Med det supplerende tilskud og en positiv dialog med musikudvalget vurderer vi, at fremtiden ser fornuftig ud, « konkluderer Erik M. Andreasen.  Østerbro Jazzklubs første arrangement i efteråret finder sted den 10. september med det swingende, jyske traditionelle band Neanders Jazzband.  UFremtiden ser fornuftig ud.  ERIK M. ANDREASEN, formand for Østerbro Jazzklub.    Jazz på Østerbro   Østerbro Jazzklub holder sine arrangementer i KrudttøndenSæsonens første koncert er 10 . september med NeandersSølunds Hotline spiller 1. oktober 29. oktober kommer turen til Brian Carricks Algiers Stompers (UK) 19 . november: Jazz Lips (D)Paul Harrison Band med Camilla Ernen optræder 26. december Kilde: Østerbro Jazzklub Østerbro Jazzklub fik kun halvdelen af de vanlige tilskud fra Københavns Musikudvalg og Kunstrådets Musikudvalg, da de søgte for 2016. De manglende tilskud ville betyde et betragteligt underskud for 2016. Den ekstra bevilling fra det ene af udvalgene gør, at klubben ikke skal tære så meget på egenkapitalen.  ØSTERBRO: På trods af sin beliggenhed fem minutter på cykel fra centrum, så har Østerbro altid været byens glemte bydel. Det kan den lokale Østerbro Borgerforening skrive under på.  -Vi har oplevet, at når vi kom rundt, var der folk, som slet ikke anede, at der var noget, der hed Østerbro i Odense.  I stedet troede mange, at vi talte om Østerbro i København, fortæller foreningens formand Christian Agertoft.  Men det skal nu nok ændre sig i de kommende år, mener han.  For massiv byudvikling er på vej. Humlebro Gruppen har i starten af foråret købt og overtaget hele det enorme areal, der hidtil har huset en gigantisk rødstensbygning, som tidligere var varelager for Coop. Hele 51.196 kvadratmeter er grunden, og nedrivningen af den store lagerbygning er snart ved at være afsluttet. Kun et hjørne stod fredag i sidste uge tilbage, mens bunker af murbrokker lå fordelt ud over området, hvor store maskiner arbejdede på at knuse klumper og fjerne sporene af fortiden for at skabe plads til fremtiden.  Der er tale om et stort område -og et meget stort byggeri.  Humlebo Gruppen vil opføre et helt ny kvarter med veje, opholdsarealer og mindst 300 boliger fordelt på 34.500 etagekvadratmeter.  Det er til sammenligning lige så mange boliger, som der er på vej i hele det noget mere kendte byomdannelsesprojekt på den nu lukkede del af Thomas B. Thriges Gade.    Protestbanner   Udsigten til, at der for alvor sker noget på Østerbro, som vil give området et nyt ansigt, ser de fleste, som avisen har talt med, grundlæggende positivt på.  For Coop-lageret var blevet en spøgelsesbygning, der om natten tiltrak mystiske aktiviteter, som forladte bygninger har det med at gøre.  Desuden havde en kæmpe mågekoloni slået sig ned på bygningens tag, hvilket hele sommeren medførte mågeplage til stor irritation for mange af kvarterets indbyggere.  Men alt er ikke ren idyl.  For en spirende utilfredshed hersker især blandt beboere i Lollandsgade, der grænser op til Coop-grunden.  Her mærker man ulemperne ved at være naboer til en stor byggeplads, og under nedbrydningsarbejdet har gadens biler til tider været dækket med støv. Men det er nu, hvad det er. Det, der vækker anstød, er følelsen af, at Humlebo Gruppen ud fra økonomiske hensyn forsøger at få lov til mere, end der står i den lokalplan, som gælder for området.  Blandt andet i forhold til placering af parkeringspladser og bygningshøjder.  Her har firmaet søgt Odense Kommune om dispensation til -blandt andet ved Lollandsgade -at bygge højere, end lokalplanen angiver.  Et protestbanner blev for nylig hængt op ud mod hovedgaden, der bærer bydelens navn -Østerbro. Og da det blev hevet ned af en mand i en Mercedes, som ingen præcis kender identiteten på, kom et endnu større banner op at hænge.  " Lollandsgade siger stadig nej til 4/ 5 etager i sektor 5," står der på banneret -hvor der også er blevet plads til en rødmalet djævel med hugtænder og en trefork.    Nej til højhusbyggeri   I en indsigelse til Odense Kommune skriver Karsten Glibstrup, der bor i Lollandsgade, at " vi synes, det er uanstændigt at spærre for alt udsyn og lys i vores bolig" og tilføjer " dette er ikke, hvad vi godtog i den oprindelige lokalplan".  Da avisen besøger Lollandsgade og møder Karsten Glibstrup, understreger han, at han generelt forholder sig positivt til Humlebo Gruppens projekt, men at han ikke ønsker " højhusbyggeri" tæt ved sin grund.  -Klart ja til den oprindelige lokalplan, siger Karsten Glibstrup med henvisning til, at der i den oprindelige lokalplan er angivet bygningshøjder på 2-3 etager i område fem, der vender ud mod hans grund.  -Men nej tak til et tilrettet projekt, der køres igennem på dispensation fra kommunen, siger han.  Nogenlunde samme budskab lyder fra Jesper Nielsen, der også bor i Lollandsgade.  -Få mig nu ikke til at lyde for negativ, for jeg er grundliggende glad for, at der sker noget i området. Og jeg har tidligere i forbindelse med høringsfasen været i direkte kontakt med Humlebo Gruppen, hvor jeg må rose firmaet for, at der blev lyttet til det, jeg sagde, så de ændrede på deres projekt. Men vi frygter ganske enkelt, at fem etager bliver for højt. Det vil ikke passe ind i området, som primært består af villaer og parcelhuse. Det håber jeg, at bygherren vil lytte til, siger han.    Klar næste år   Efter planen skal rydningen af Coop-grunden være afsluttet inden sommerferien, og går alt vel, kan de første lejligheder stå klar til salg i slutningen af 2018.  Få mig nu ikke til at lyde for negativ, for jeg er grundliggende glad for, at der sker noget i området. (...) Men vi frygter ganske enkelt, at fem etager bliver for højt.  KARSTEN GLIBSTRUP, BEBOER.  GRØN KLUMME: Ferietiden er over os, og mange af os har planlagt en ferietur til Spanien, Frankrig eller måske Italien.  Men det koster både for miljøet og pengepungen, når vi sætter os i flyvemaskinen og suser sydpå. En uges ferie i Rom for fire personer koster hurtigt over 20.000 kr. og belaster vores klima med cirka 3,2 tons CO2.  Det gør altså en kæmpe forskel for miljøet, når vi lader flyvemaskinen stå og bliver hjemme.    Tag cyklen til stranden og nyd en lokal cocktail   Jeg må sige, at Østerbro er gået hen og blevet et sted, hvor jeg har meget lyst til at holde ferie.  Hvorfor tage til Lanzarote, når vi har mulighed for at få fantastiske sommerglæder lige udenfor vores gadedør? Her i bydelen kan du bade i rent vand og få sand mellem tæerne på Svanemøllen Strand, komme i form med udendørs yoga i Fælledparken, eller nyde en spatur i Østerbrobadet.  Bliver du tørstig i sommervarmen og rigtig skal i feriestemning, kan du sætte dig i aftensolen på Kitjn i Århusgade.  Cocktailbaren har nemlig udviklet et nyt, økologisk koncept og er nu Københavns mest bæredygtige af slagsen.  Så det er endda med god samvittighed, du kan bede om en cocktail shaked med økologiske råvarer og suge den friske drik op med et bæredygtigt sugerør.  Det er nemlig lavet af fibre fra sukkerrør og er 100 procent nedbrydeligt.  Du kan også få en vegansk cocktail med kikærtevand i stedet for æggehvider! Og kikærterne? De bliver afleveret til restauranten Souls rundt om hjørnet på Melchiors Plads.  Her bliver de til lækre, veganske bøffer. Og det er en god idé at udskifte den røde bøf med en vegansk burger. CO2-besparelsen ved at skifte kød ud med plantebaserede fødevarer er helt op til 60 procent! Så nyd du bare din veganske burger i hyggelige omgivelser på Souls, der har udeservering i sommermånederne.    Naturpark og vilde dyr   Er du mere til vilde dyr og naturparker, er Østerbro begavet med masser af grønne oaser, hvor sommeren kan nydes på første parket. Et af Københavns skønneste naturområder finder du i Ryvangens Naturpark, hvor du kan holde picnic blandt heste og får i den fredede natur.  Vilde dyr har vi også. Gå en tur i Fælledparken efter mørkets frembrud og bliv overrasket over de vilde flagermus, der jager mod den lyse nattehimmel.  I Fælledparken har vi i øvrigt flere kolonier af brunflagermus.  Du kan også opleve vandflagermus, der jager over søerne om natten. Derudover er der registeret over 65 forskellige fuglearter i parken, og den sjældne balkanlatterfrø høres ofte snakke i mørket.    Dyrk din egen have i ferien   Har du lyst til andet end de klassiske ferieoplevelser som badeture ved stranden og cocktails i skyggen, kan du plante din egen fortovshave. Og denne aktivitet tvivler jeg på findes på Lanzarote.  Så kribler det i fingrene for at få skabt din egen lille grønne oase og dyrke dine egne grøntsager, er der masser af inspiration at hente her på Østerbro.  Københavns Kommune har endda lavet en lille guide med gode råd og retningslinjer, der kan hentes på Miljøpunkt Østerbros hjemmeside.  Planterne til haven kan du købe i blomsterbutikken Grønne Hjerter på Blegdamsvej.  Det er bæredygtige blomster, primært fra små danske gartnerier, hvor produkterne typisk er meget mindre belastende for miljøet end blomster fløjet ind fra udlandet.  Kultur siger du? Ja, det har vi skam også. For eksempel er Salonen åbnet på Østerbrogade 222. Der er masser af økologi på menuen, spændende bøger at læse i, mens du nyder kaffen og mange kulturelle arrangementer på aftenmenuen.  Rigtig god sommer på Østerbro!.  Du kan også få en vegansk cocktail med kikærtevand i stedet for æggehvider.  LENE MIDTGAARD, Miljøpunkt Østerbro.    Vil du holde en bæredygtig ferie?   Hold ferie tæt på hvor du bor -og brug cyklen som transportmiddel Skal du flyve -så hold færre, men længere ferier Benyt tog eller bus i stedet for fly på de kortere ture Indfør kødfrie dage og spar 1 , 7 kilo CO 2 per dag, du dropper kødet Kilde: Lene Midtgaard.  Men som for så mange andre småbørnsfamilier, der rykker fra by til forstad, skal man også have solgt den lejlighed, der før var rammen om ens urbane ungdomsliv. Det gælder også for det medievante ægtepar, og når ingen købere i første omgang melder sig på banen, må man skrue på prisen.  Netop det har Linde Ingversen ifølge Boliga Kendte nu gjort for anden gang, og derfor kan man nu erhverve sig deres unikke københavner-lejlighed for 6.398.000 kr. Det er et nedslag på 200.000 kroner - og dermed er lejligheden i alt blevet justeret med 400.000 kroner.  Ægteparret er dog ikke de eneste lejlighedssælgere, der i øjeblikket må justere på deres prisforventninger. En opgørelse fra boligsiden Boliga viser nemlig, at langt flere lejligheder end tidligere bliver sat ned i pris - og lige præcis på Østerbro, hvor Linde Ingversen-residensen ligger, var det i august næsten hver fjerde lejlighed, der havde fået ny pris undervejs i udbudsperioden.  I lejligheden er dog masser at komme efter, hvis man er boligsøgende med sans for byliv.  Den 5-værelses lejlighed har blandt andet et snedkerkøkken, et lyserødt badeværelse - og så er der ifølge salgsopstillingen hos Lokalbolig Østerbro også masser af elementer, der måske kan få et boligsøgende hjerte til at banke lidt ekstra: "Samtidig er mange af de historiske detaljer velbevarede som den stemningsfuld kamin, de elegante radiatorskjulere og de massive plankegulve, der er malet lysegrå."  Sofie Linde og Joakim Ingversen er et par erfarne værter, der blandt andet kan skrive X Faktor og flere børneprogrammer på deres cv.  Se lejligheden her.  FOR BØRN: Der er dømt fremtidstema, når Kultur Østerbro i samarbejde med Den Frie inviterer på Science Fiction-arrangementer i sommerferien.    Skattejagt for børn   Fra den første juli til tredje august er der Sci-Fi skattejagt for børn mellem seks og 16 år og deres forældre.  Du kan gratis hente et skattekort på Østerbros to biblioteker, Øbro Jagtvej og Østerbro Bibliotek, eller på Den Frie, Oslo Plads 1.  Med kortet som guide kommer du rundt på Østerbro mellem de fire institutioner, hvor du skal løse gåder og hente informationer om steder, ting og aktiviteter i bydelen. Nogle af posterne kan godt være svære, så invitér nogle venner eller dine forældre med på turen. Følg ruten på kortet og svar på seks spørgsmål. Skattejagten tager cirka en times tid, og når du har løst opgaverne, afleverer du kortet på et af bibliotekerne på Østerbro eller Den Frie og deltager i konkurrencen om superflotte præmier.    Børnerock og fest   Vinderne vil blive kåret lørdag den 10. august uden for Krudttønden til en afslutningsfest med rockkoncert for børn.  Festen starter klokken 12 med at vinderne bliver kåret.  Derefter spiller børnerockbandet » Stjernekrigerne vender tilbage « . Efter koncerten kan du snuppe dejlige rumskibspølser og måneburgers direkte fra grillen til en billig penge. Kom gerne udklædt.  Hvis du vil have endnu mere Science Fiction, så laver begge bibliotekerne Sci-Fi udstillinger i hele juli måned.  Sci Fi-udstilling På Den Frie kan man også se Science Fiction udstillingen » Stedet er rummet « , der er gratis for deltagerne i skattejagten.  På udstillingen kan man blandt andet stifte bekendtskaber med utopiske fremtidsscenarier, originale rekvisitter fra tv-serien Star Trek og kunstig intelligens, når 12 danske og internationale kunstnere udstiller deres værker i Den Frie Udstillingsbygning.  Typisk forbinder vi science fiction med kitsch, tidsrejser, fjerne galakser, asteroider, rollespil og karikerede b-film. Kuratorerne bag udstillingen ønsker at byde os alle velkommen i dette umiddelbart nørdede univers, præsentere publikum for nye anskuelser af science fiction-genren og vise, hvordan kunsten forholder sig til genren i dag.  Med installationer, lyd-og fotokunst, skulpturer, video og maleri bearbejder de deltagende kunstnere science fiction-genren ud fra egne, personlige perspektiver. Eksempelvis sammenstiller kunstneren Allan Curral i sit videoværk kunstnerrollen med » the alien «.    Sommerfest med DJ   Udstillingen kan ses fra den 29.  juni til den 4. august, og der er fernisering og sommerfest fredag den 28. juni klokken 17-22.  Til sommerfesten leverer DJ og lydkunstner Katrine Ring aftenens lyd, som blandt andet består af en live-performance i selskab med blokfløjtespiller Bolette Roed.  Med udgangspunkt i omridset af Østerbro som bydel gik 28-årige Søren Severin Hansen hele vejen og vandt den logo-konkurrence, som Østerbro Lokaludvalg og Danmarks Designskole på Strandboulevarden havde udskrevet.  Logoet skal udtrykke Østerbros identitet og skal på sigt bruges af Østerbro Lokaludvalg. Det er derfor planen, at lokaludvalget og Søren Severin Hansen nu skal arbejde sammen om logoets fremtidige og endelige udseende.  "Det har været en sjov og spændende opgave," fortæller Søren Severin Hansen.  "Udfordringen har naturligvis været, at jeg ikke har kunnet tale med kunden, Østerbro. Det har været svært at spørge en bydel, hvad farve den eksempelvis har."  I Søren Severin Hansens vinderlogo er farverne røde og koksgrå, men han havde også lavet et andet bidrag, hvor farven var blå.  "Det er fedt at få en opgave, hvor der kommer noget helt konkret og virkeligt ud af det," siger den designstuderende, der er færdiguddannet ved årsskiftet 2008/09.  Han har tidligere haft logoer publiceret i European Logo Design Annual og er blevet tildelt titlen 'Best of Nation' for et logo for arkitektfirmaet Hou+Partnere.  FODBOLD: »Randers FC, Randers FC, Randers FC.« Råbene rungede mellem murene ved indgangen til Østerbro Stadion, hvor Randers FCs optaktsfest blev skudt i gang torsdag klokken 12.00. Nogle af de første til at sætte gang i den fest, alle Randers FC-tilhængere håbede på, at torsdagen ville bringe, var Morten Jensen og hans venner.  Den lille gruppe af mænd tog imod alle Randers FC-fans med kampråb, flag og festlige fagter.  »Randers vinder jo altid, når vi er i finalen. Vi vinder 1-0, ligesom vi gjorde sidste gang,« forudså Morten Jensen, tre timer før startfløjtet lød.  Selv om en stor del af de fremmødte Randers FC-fans var enige i den forudsigelse, var det også muligt at finde fans som havde mere eller mindre optimistiske forventninger til kampens resultat.  »Jeg håber, vi tager dem, men jeg er bange for, at vi ryger ud i overtid, og så tror jeg, at Esbjerg har fordelen, for de har virkelig været skarpe her i foråret« nærmest hviskede en fan, som var han bange for at blive anklaget for blasfemi.  Men særligt den yngste gruppe af de fremmødte var overvejende positive.  »Vi vinder 2-0,« sagde 8-årige Magnus Storm fra Harridslev, som i dagens anledning var taget til fodboldfest med sin familie og kammeraten Hjalte.  De to drenge havde været en tur forbi standen på Østerbro Stadion, hvor alle interesserede kunne få ballondyr-hatte på hovedet og Randers FCmaling i ansigtet.    Første gang i Parken   Standen med ansigtsmaling var også ét af de første stop på Østerbro Stadion for René Mortensen og hans 8-årige datter, Stephanie, som var nogle af de første til at ankomme til optaktsfesten.  »Det bliver en fed, fed oplevelse.  Vi er i Parken for første gang, og så sker det sammen med 10.000 andre Randers FC-fans, som hepper på byens hold i pokalfinalen. Det kunne ikke være bedre,« sagde René Mortensen.  Han og familien havde i modsætning til langt de fleste fans besluttet sig for at tage privatbilen til København.  »Jeg syntes, det var synd for børnenes bedstefar, hvis han skulle sidde i en bus i fem timer hver vej med dårlig ryg.  Det var udelukkende for hans skyld, og ikke fordi jeg er magelig,« proklamerede han, inden han blev mødt af en kærlig men hånlig latter fra resten af familien.  Og familien Mortensen havde formentlig truffet en fornuftig beslutning om selv at køre.    Trafikkaos forsinkede festen   For selvom pølserne var stegt, og anlæggene var klar til levere drikkevarer til folket i den hede middagssol, så lod en stor del af Randers FC-fansene sig ufrivilligt vente på. Det skyldtes det logistikkaos, der blev skabt allerede i Randers, da 7000 buspassagerer skulle fordeles i de knap hunderede busser, der var blevet hentet ind fra hele Jylland for at bringe dem til København.  Men da klokken blev 13.00, og det lyseblå menneskehav for alvor meldte sin ankomst, flød øllet i stride strømme.  »Det bliver en fed, fed oplevelse.  Vi er i Parken for første gang, og så sker det sammen med 10.000 andre Randers FC-fans, som hepper på byens hold i pokalfinalen.  Det kunne ikke være bedre.  RENÉ MORTENSEN, Randers FC-fan.  Lørdag blev Københavns første klimakvarter åbnet af miljøminister Ida Auken.  Projektvisionerne blev vist frem, og alt er nu klar til det arbejde, der frem mod 2016 skal forvandle Skt. Kjelds Kvarter på Ydre Østerbro til Københavns grønneste brokvarter.  Og baggrunden er ganske alvorlig: Området har været hårdt ramt af de meget heftige skybrud, som København de sidste to somre har oplevet. I Skt. Kjelds Kvarter skal det omfattende byudviklingsprojekt derfor vise, hvordan byen kan indrettes, så regnvandet kan håndteres i gadebilledet på en naturlig og effektiv måde.  Projektet er tegnet af det nyetablerede arkitektkontor Tredje Natur, og fremviser nye løsninger til, hvordan vi både klimatilpasser og byudvikler byen.  -Ved at gribe udfordringen rigtig an, kan vi sikre byen mod regn samtidig med, at vi tilfører Østerbro nye rekreative værdier, siger teknik-og miljøborgmester Ayfer Baykal ( SF).  Pragmatisk og innovativ Arkitekternes projekt rummer en lang række pragmatiske strategier til at indfri de mange forventninger til kvarteret.  Blandt andet genvinder arkitekterne 20 procent af gadearealet ved at optimere veje og parkeringspladser.  Det vundne areal udgør potentielt 50.000 kvm, som skal bruges til at byudvikle området, og det er en præmis ikke at gå på kompromis med de eksisterende funktioner.  På de større pladser, som Skt Kjelds Plads og Tåsinge Plads, bliver der for alvor arbejdet på at skabe nye typer byrumsoplevelser med udganspunkt i byens, naturens og vejrets omskiftelighed.  En gigantisk ring, der fortolker den nuværende rundkørsel, blæser kølende regnstøv ud på de varme sommerdage og hundredevis af plantearter gør naturen attraktiv året rundt i et kuperet terræn, der indbyder til leg og ophold.  -På Skt. Kjelds Plads og Tåsinge Plads kan vi optimere terrænet, så byrummets overfladeareal mere end fordobles. Det giver plads til større naturværdi, bedre mikroklima og derved også mere byliv og bedre vandhåndtering.  De store byrum bliver både markante og naturlige samlingspunkter i bydelen, siger Flemming Rafn Thomsen, partner i Tredje Natur.  Vandet spiller naturligvis en særlig rolle i projektet.  Det er tanken at pladserne skylles over med vand når det regner og at vandet bliver liggende i byrummene lidt længere end sædvanligt.  Det aflaster kloakkerne, og er samtidig med til at transformere oplevelsen og brugen af byrummene.  Et naturligt design -Langt de største udfordringer for vores samfund ligger i den eksisterende by. Målet er at opgradere byen til beboernes forventninger med hensyn til hvad byen skal kunne på det bæredygtige, sociale og sundhedsmæssige niveau.  Tanken er hér, at et sammenhængende og naturligt design skaber den mest kraftfulde strategi og løsning for kvarteret som en helhed, men også rummer en sensibilitet for det individuelle rum, sted og menneske i byen", siger partner i Tredje Natur, Ole Schrøder.  Læs mere om projektet på www.klimakvarter.dk.  LYNGBYVEJ: Efter 15 år på Østerbro lukkede Georg Taina forleden sine to butikker, Amalie og Paliann Sko, i Østerbro Centret ved Vibenshus Runddel.  Der er ikke kunder nok, fortæller han.  » Vi har haft en femårskontrakt, som vi har overholdt, og det har kostet. Nu er vi nødt til at se realistisk på bundtallene, « konstaterer Georg Taina, der især i de seneste to år har oplevet, at handlen er gået drastisk tilbage.  Centret en hemmelighed » Dem, der bor på den anden side af Lyngbyvej, kommer ikke, « siger Georg Taina og kritiserer tilkørselsforhold og centrets synlighed.  » Folk laver u-vendinger, og hvis de ligger i den forkerte bane, opgiver de det -hvis de altså ved at centret ligger der.  Det er stadig en hemmelighed, som det var for 15 år siden, « siger Georg Taina, der tilføjer, at han har været glad for sine Østerbrokunder.  Vil ud af lejekontrakt Georg Taina er ikke den eneste, der vil ud af centret. Centrets frisør lukkede for et halvt års tid siden, og ejer af Kop &amp; Kande Anders Burmeister har netop omdannet sin butik til et outletcenter i håb om at tiltrække kunder.  » Det er et utroligt svært center.  Vi har brugt over en halv million kroner det første år på at markedsføre os, men vi kunne ikke trække Østerbroborgerne herud, « siger Anders Burmeister, der nu i stedet prøver at tiltrække Nordvestborgerne.  » Det er et andet klientel, man servicerer, når det ikke er østerbroborgere. Så nu prøver jeg at appellere mere til Nordvestborgerne med billige varer, men det var ikke målsætningen, « konstaterer Anders Burmeister, der forgæves har forsøgt at komme ud af sin lejekontrakt, som varer i endnu tre år.  » Hvis det stod til mig, var jeg ude af det lejemål lige så hurtigt, jeg kunne. Men vi må holde skindet på næsen, « siger Anders Burmeister.  Hans butik optager nu et af centrets fem butikslokaler, mens Matas optager et andet.  Der kommer nye butikker I Jeudan, der står for udlejningen af centrets butikslokaler, mener man ikke, det går værre i Østerbro Centret end andre steder.  » Jeg har ikke indtryk af at der er for få kunder. Mit indtryk er, at købekraften er reduceret i hele detailbranchen, « siger Per Hallgren, der er administrerende direktør i Jeudan.  Han forstår ikke Georg Tainas kritik om dårlige tilkørselsforhold og synlighed.  » Vi har massiv skiltning og ligger ud til en af de mest trafikerede veje. Og vi skal huske på, vi er i København. Man kan ikke forvente, der er en tresporet motorvej ind til centret, « siger Per Hallgren og tilføjer, at mange af centrets kunder kommer fra nærområdet.  » Og det kan vi ikke lave om på. Vi skal glæde os over beliggenheden og de muligheder, der er. Det er ærgerligt, hvis nogle ikke synes, de sælger nok, men som tiderne er, er det svært at gøre noget ved det, « siger Per Hallgren.  Han har fået flere henvendelser om de tre ledige butikslokaler, så han regner med, at de kommer til at stå tomme i en kort periode.  » Det er svært at sige præcis hvornår de kommer , men ambitionen er, at der kommer butikker igen, « siger han.  Matas og Føtex tilfredse Østerbro Avis har talt med centrets øvrige butikker, Matas og Føtex. Og de mener ikke, at Østerbro Centret er hårdere ramt end andre steder.  » Det er ingen hemmelighed at markedet er svært. Men der er overhovedet ikke noget, der indikerer, at butikken på Østerbro er hårdt ramt, « siger salgsdirektør i Føtex, Jesper Due.    Østerbro Centret   Østerbro Centret, der ligger på Lyngbyvej ved Vibenshus Runddel, blev for fem år siden bygget om, så der var plads til langt færre butikker end tidligere. Til gengæld flyttede Føtex ind. Samtidig skiftede centret, der tidligere hed Vibenshus Butikscenter, navn.  I Vibenshus Butikscenter var der plads til . . butikker, men centret var præget af massiv butiksdød. I dag er der plads til fem butikker foruden Føtex.    Hvornår bliver vædret lysmast repareret?   Østerbro Avis bragte vist en avisand, da I for et par måneder siden skrev, at Københavns Kommune var interesseret i at høre fra borgere, der har iagttaget påkørsler af lyssignaler.  For omtrent tre måneder siden blev signalet i krydset Emdrupvej/ Strødamsvej påkørt. Efterfølgende fjernede man lysene, så kun stolpen er tilbage. Derefter var der fejl på signalerne i krydset Lyngbyvej/ Emdrupvej/ Ryparken/ Strødamsvej, og nogle teknikere kom og rodede med den påkørte mast. Derfor troede jeg, at nu skete der noget, men intet. Efter yderligere påkørsel af masten har jeg taget en vejkegle fra vejarbejdet på Lyngbyvej og stillet der.  Efter avisens artikel ringede jeg for en måned siden til det nummer, som blev oplyst, og jeg talte med en flink og høflig mand. Men masten ligger der stadig, og der ser ikke ud til at ske mere. Hvorfor? Hans Kurt Nielsen, Emdrupvej ? Det er selvfølgelig meget beklageligt, at der er gået så lang tid med at få repareret den påkørte mast. Jeg kan dog orientere om, at en påkørt mast altid bliver efterset og sikret efter en påkørsel, så den ikke er til fare for trafikanterne.  Dette er også sket med den pågældende mast.  Københavns Kommune har en driftspartner, som står for vedligeholdelsen af trafiksignalerne. De oplyser, at sagen om den påkørte mast har trukket ud på grund af problemer med skadevolderens forsikringsselskab. Men sagen er nu endeligt på plads, og derfor vil reparationen blive udført hurtigst muligt.  fors.  Enhedschef Mikkel Balskilde Hansen, Teknik-og Miljøforvaltningen !.  JERN I ILDEN: Kirke, konservativ allergi og lokaludvalg.  Det er nogen af de emner, som optager Dan Pedersen, der er en af Østerbros aktive folk og kan mødes i mange forskellige sammenhænge.  I torsdags -9. august -rundede han 70 år. Men det er faktisk først i en moden alder, at han har sat sit præg på Østerbro.  Nogen vil måske hævde, at han nærmest stadig er ny på Østerbro, men han har trods alt boet her i 15 år, alle årene i Bryggervangen.    På Østerbro fra barnsben   Men Dan Pedersen er kommet i bydelen altid.  » Mine forældre kom fra Østerbro, så jeg havde familie her, blandt andet min mormor og moster. Jeg spillede blandt andet fodbold i Fælledparken, når jeg besøgte dem, « fortæller han og derfor betragtede Dan Pedersen det lidt som at komme hjem, da han flyttede til Østerbro, da han var midt i halvtredserne. Og han kom i hvert fald hjem til Københavns Kommune, hvor han oprindelig var fra. Barndomshjemmet var på Vesterbro, og siden rundede han Rødovre, Taastrup, Greve og Søborg, inden turen gik til Østerbro.  Her er medlem af både menighedsrådet ved Kildevældskirken og Østerbro Lokaludvalg, hvor han er næstformand. Han har været flere perioder begge steder.  » Jeg er et engageret og socialt menneske, som vil gøre noget for andre. Både i kirken og lokaludvalget vil jeg gerne gøre en forskel for bydelen og borgerne, « siger han.  Inden for de senere år har han også meldt sig ind i de konservative, hvor han er formand for partiet på Østerbro.  » Men jeg har stemt på dem i mange år. Det er noget, som er kommet ind med moderhjælpen, jeg er vokset op i et hjem, hvor der blev læst Berlingske Tidende, « siger han med et smil og betoner, at han det at være konservativ for ham betyder, at man har en social profil.    Astma og allergi   Det er dog ikke kun lokalt, at han gør sig gældende. Dan Pedersen er næstformand i Astma-Allergi Danmark.  Dan Pedersen er kæreste gennem 12 år med Sanne, som bor i Roskilde. Han har to døtre og børnebørn.  Kort før jul udkom cd'en " Under overfladen" med sange af Frederik Berggren Smidt, sognepræst i Fredens-Nazaret kirker på Østerbro.  Sangene handler om livet og hverdagen på Østerbro og bæres frem af sangere og musikere fra sogn og menighed, heriblandt Fredens-Nazaret kirkers børnegospelkor. Sangene tager livtag med almindelige menneskers længsler, hå b og drømme i en storbyhverdag, hvor tro og liv ofte brager sammen.  Vi møder den travle københavner, den hjemløse mand, den fortvivlede kvinde, de stille eksistenser og mange flere i sangteksterne.  Frederik Berggren Smidt siger om det nye album: -Af og til har vi brug for at standse op for at komme ind under overfladen på livet og hinanden. Brug for, at vi giver os tid til at lade os bevæge af vores omgivelser.  -Vi er ikke bare tilskuere til hinandens liv; men afhængige af en medmenneskelig hverdag.  At se og blive set.  Anonym i byen Frederik Berggren Smidt fortæller, at han i sine første å r i byen kæmpede mod den anonymitet og fremmedgørelse, som let bliver en del af livet med hinanden i en storby.  -Sangene udtrykker nogle af mine tanker om vejen ud af anonymiteten og ind i en medmenneskelig hverdag, fortæller han.  Udgivelsen er støttet økonomisk af både lokale fonde, firmaer samt menighedsrå det og bestyrelsen for menighedsfællesskabet i Fredens-Nazaret sogn.  " Under overfladen" kan købes på kirkekontoret, Ryesgade 105, st. i Bethesdas Boghandel, på Spotify eller iTunes og i den lokale østerbro-boghandel Bogladen ved Søerne, Østerbrogade 54.  Overskuddet fra salget gå r ubeskå ret til arbejde blandt hjemløse i København.  Frederik Berggren Smidt er 43 å r og er på fjerde å r sognepræst i Fredens-Nazaret kirker.  Han er desuden forfatter til flere bøger og til en lang række nyere salmer.  Frederik Berggren Smidt er i øvrigt tovholder på " Kontrast", den frie gudstjeneste, der finder sted næste gang søndag 22. januar kl. 17.  Her bydes igen på rytmisk lovsang, samtale og en kort prædiken. " Kontrast" finder sted i Fredens Kirke i Ryesgade.  SKYBRUDSSIKRING De sidste års skybrudsoversvømmelser har kostet mia. af kroner i skader og erstatninger, og ifølge Danmarks Meteorologiske Institut kan det forventes, at der i fremtiden falder endnu mere regn.  På Ydre Østerbro i København har særligt området ved Svanemøllehallen og det tidligere Øresundshospital været ramt af store oversvømmelser, og for at komme problemerne til livs har Hofor hyret NCC og belgiske Smet Group til at skybrudssikre området ved at bore en tunnel, der skal lede regnvandet direkte ud i havnen ved Lautrupkaj.  " Vi glæder os til at komme i gang med projektet, så vi kan være med til at sikre københavnerne mod oversvømmelser ved skybrud.  Det er en fagligt spændende opgave. Vi skal nemlig bore tunnelen med en metode, der stadig er ganske ny i Danmark, og som giver os mulighed for at bore effektivt og stabilt gennem den københavnske undergrund", lyder det fra senior produktionschef i NCC, Rasmus Rasmussen i en pressemeddelelse.  Over for Licitationen -Byggeriets Dagblad påpeger han, at metoden, der benyttes, er en såkaldt gennempresning, hvor rør presses ind bagfra, og boremudder blandt andet bruges til at transportere overskydende materiale ud.  Metoden har også været brugt på fjernvarmetunnellen mellem Islands Brygge og Kalvebod Brygge, som NCC i samarbejde med Smet Group også har stået i spidsen for.    Opgaven er i gang   NCC er nu i gang med at anlægge den første af i alt tre skakter, hvorfra borearbejdet til regnvandstunnelen vil foregå.  Den første skakt anlægges ved Lautrupkaj og tager omkring syv måneder at bygge.  Til efteråret påbegyndes arbejdet på de to andre, og i januar 2016 startes det egentlige tunneleringsarbejde.  Første etape af tunneleringen forløber fra Lautrupkaj til Johan Svendens Gade, og forventningen er, at arbejdet her vil tage cirka 50 arbejdsdage, hvis man vel og mærke får tilladelse til at arbejde kontinuerligt gennem hele døgnet.  Den sidste etape løber fra Johan Svendsens Vej til Carls Nielsens Allé og forventes at tage 10 arbejdsdage, hvor man af hensyn til beboere som udgangspunkt kun arbejder i dagstimerne.  Regnvandstunnellen forventes samlet set at stå færdigt frem mod 2017 og har en værdi af 60 mio. kroner.  " Herefter skal bygherren lave tilslutninger til selve ledningen", siger Rasmus Rasmussen.  Det er en fagligt spændende opgave. Vi skal nemlig bore tunnelen med en metode, der stadig er ganske ny i Danmark Rasmus Rasmussen, senior produktionschef i NCC.  VELKOMMEN: Der var jubel blandt både tilskuere og den internationalt brogede flok af borebisser, da tunnelboremaskinen Minerva i sidste uge ankom til den kommende metrostation Vibenhus Runddel.  Gennembruddet til den vestligste Østerbro-station på metroens cityring skete efter næsten to måneders gnavende rejse fra Skjolds Plads på Nørrebro.  » Det har været en udfordrende strækning, for fra Nørrebroparken og hertil har undergrunden været meget sandet i modsætningen til det meste af den øvrige strækning, hvor der er mere stabilt med kalksten, « fortalte Metroselskabets irske Tunnel Section Manager Brendan Bradley. Boremaskinen Eva er netop sendt af sted fra Skjolds Plads for at gnave det andet tunnelrør og forventes til Østerbro om et par måneder, mens Minerva efter nogle ugers vedlighold fortsætter til Poul Henningsens Plads.    Den nye metro   Cityringen får fire stationer på Østerbro: Vibenhus Runddel, Poul Henningsens Plads, Trianglen og Østerport.  RIngen forventes klar til brug i juli 2019  I slutningen 2019 bliver Nordhavnslinjen knyttet til Cityringen med to stationer: Nordhavn og Orientkaj.  Der er politisk enighed om at udvide Nordhavnslinjen.  Sandsynligvis med Levantkaj, Krydstogtskaj og Oceankaj.  Kilde: Metroselskabet.  PARTIFORENING: Det kom som noget af en overraskelse for de øvrige medlemmer af SF Østerbro, at den lokale formand Jens Anton Tingstrøm Klinken fra den ene dag til den anden meldte sig ud af partiet.  Den lokale afdeling står dermed uden formand.  » Det er da irriterende, « lyder det fra et andet bestyrelsesmedlem Anders Finn Jørgensen, og den tidligere formand Hanne Melnik, som i fjor overlod posten som formand til Tingstrøm Klinken, udtrykker med vanlig bramfrihed: » Jeg synes, det er umodent og ubetænksomt, og han kan ikke være bekendt at forlade partiforeningen på den måde. « .    Et stilskifte   Da Jens Anton Tingstrøm Klinken overtog formandsposten fra den næsten 50 år ældre Hanne Melnik sidste forår, var det ikke bare et generationsskifte i den store Østerbro-afdeling af SF, som gennem partiets historie siden 1959 altid har været blandt de mest aktive og største partiforeninger.  SF Østerbro fik med formandsskiftet også en anden politisk profil. Med Hanne Melnik som formand markerede SF Østerbro sig ofte klart til venstre for partiledelsen og erklærede sig tit uenige i de poltiske kompromisser, som blev indgået, både før og efter regeringsdannelsen.  Jens Anton Tingstrøm Klinken stod for en langt mere loyal linje over for den nu tidligere SF-ledelse, hvilket blandt andet kom til udtryk, da han kritiserede SF-Østerbros eget folketingsmedlem Özlem Cekic, da hun meldte ud, at hun ville stemme til regeringens skattereform sidste sommer.  I efteråret tilhørte han inderkredsen af yngre SF' ere, som arbejdede for sundhedsminister Astrid Krag op i forsøget på at afløse Villy Søvndal som SF-formand, hvilket som bekendt mislykkedes. Og det er valget af Annette Vilhelmsen, der nu fører til, at han forlader partiet.  » Udfaldet af Vilhelmsens valg gør, at den forandring af SF, jeg ønskede, nu er sat i stå eller rulles tilbage. SF sidder heldigvis stadig i regering med et rigtig dygtigt ministerhold, men - som Politikens Kristian Madsen polemisk har udtrykt det - partiet minder efterhånden om et støtteparti med ministerbiler « , skriver han blandt andet ifølge dagbladet Politiken i et brev til sine nu tidligere partifæller.    Ung ydmyg mand   Og Hanne Melnik var da også allerede, da han afløste hende som formand, på det rene med, at Jens Anton Tingstrøm Klinken tilhørte en anden fløj af partiet end hun selv.  » Det var jeg da klar over, men der var ingen andre, som ville stille op, og han var en ung mand, som ville gå til biddet i al ydmyghed, og ingen anede jo på det tidspunkt, at der ville komme et formandsvalg i partiet, « siger Hanne Melnik, der selv støttede Annette Vilhelmsen senere på året. Det samme gjorde bestyrelsesmedlem i SF Østerbro, Anders Finn Jørgensen.  Og begge tilskriver personlige forhold og ikke de store politiske uenigheder, at Jens Anton Tingstrøm Klinken har forladt partiet i øvrigt i kølvandet på flere andre yngre SF' ere, som enten har meldt sig ud eller forladt deres tillidsposter de seneste måneder.  » De kommer fra det samme hold, og jeg har respekt for deres hjerner, men det er umodent, og det skader partiapparatet i København, at de gør det på den her måde op til kommunalvalget, « siger Hanne Melnik.  Og Anders Finn Jørgensen supplerer: » Selvfølgelig er der politiske uenigheder i SF, det er der i hvert parti, men jeg oplever ikke forskellene så store. Men det er nogle personer, som har tabt en magtkamp, og det kan de åbenbart ikke leve med. « .    Ingen kommentarer   Anders Finn Jørgensen oplyser, at et andet medlem af SF Østerbros bestyrelse forlod partiet med en lignende begrundelse kort før nytår.  SF Østerbro konstituerer sig med en ny formand i denne uge, og meget tyder på, at det bliver Maja Marker Sørensen, som får posten, inden der er ordinær generalforsamling til april.  Østerbro Avis ville gerne have haft en kommentar fra Jens Anton Tingstrøm Klinken, men han har ikke besvaret vores henvendelser.  Vi ville også gerne have hørt teknik-og miljøborgmester Ayfer Baykals syn på udviklingen i den partiforening, som hun repræsenterer på rådhuset, men en pressemedarbejder meddeler, at hun ikke kommenterer sagen.  NYKØBING NYKØBING Ydre Østerbro skal forvandles fra en rodet pærevælling af erhvervsområder, beboelse og natur til en forstand, der hænger bedre sammen og er båret ind i fremtiden af både økonomisk, økologisk og social bæredygtighed.  Den opgave har fem hold af arkitekter arbejdet med at løse for Realdania og Guldborgsund Kommune, og i går blev vinderne afsløret.  De to hold, der har vundet adgang videre i konkurrencen, inden ét projekt skal udvælges til at blive realiseret kommer fra henholdsvis: -Elkiær+ Ebbenskov arkitekter i samarbejde med Gottlieb Paludan+ Public Arkitekter, GHB Landskab, Hundsbæk og Henriksen Ingeniører, Remommanderet og Dan-Ejendomme og -SLA i samarbejde med Transform, Transsolar og Kuben Management.  Førstnævnte forslag vil blandt meget andet forvandle Ydre Østerbro til en forstad, hvor alt, der dyrkes kan spises, hvor alle steder og funktioner skal opfordre til fællesskab, og hvor beboerne skal dyrke kulturhuse, landskabet og naboskabet intensivt.  Idéen fra vinder nummer to udnævner bydelen til " Østerbro Økopolis" og foreslår blandt meget andet, at der plantes 1001 kirsebærtræer og oprettes et center for bæredygtig udvikling og pædagogik, der skal trække interesserede fra hele Europa til Nykøbing.  Vinderholdene får hver 150.000 kroner, og er nu inviteret til tre-fire måneders diskussion og forhandling med Guldborgsund Kommune og Realdania om, hvordan tankerne på papiret kan blive til virkelighed.  -Det har været meget inspirerende at opleve nye øje på vores by, og jeg glæder mig meget til at arbejde videre med begge projekter og finde ud af, hvad der er realiserbart. Det er jo sådan noget vi politikere, hænger os meget i, konstaterede borgmester John Brædder ved afsløringen af vinderprojekterne tirsdag eftermiddag hos Kuszon Solutions.  Der er ikke meget gammel arbejderbolig over  Ulla Sørensen og Kenneth Skovbys lejlighed oppe under taget på 4. sal i den  gamle ejendom. Når man træder ind fra den lidt mørke opgang, mødes man af et  veritabelt lyshav fra det lange vinduesbånd, der løber langs hele  lejlighedens ydervæg ud mod gaden.  Lejligheden, der er på 123 kvm, består af ét stort rum fordelt på to  plan plus et lille badeværelse, og på det øverste plan, hemsen, har parret  indrettet soveværelse. Heroppe ved gelænderet kan de stå og skue ud over  deres flotte bolig, som de tog i brug i november sidste år efter at have  været genhuset i omkring ti måneder.  »Vi var de eneste i andelsforeningen, der ville have lejligheden, for den er  dyr, og det er en rigtig egoistlejlighed, så når vi får børn, bliver vi nødt  til at flytte. Men til den tid kan vi så sige, at vi har prøvet at bo på  toppen af byen. Udsigten her er jo det hele værd,« siger Kenneth Skovby og  kigger ud gennem vinduerne, hvor Fælledparken breder sig ud med Parken og  byens tårne i baggrunden. Et dejligt billede af København.  Vi er på Østerbro, nærmere bestemt hjørnet af Jagtvejen og Samsøgade,  hvor slikfabrikken Galle og Jessens gamle arbejderboliger i øjeblikket  gennemgår den totale forvandling.  For ca. ti år siden blev ejendommen og dens 55 lejligheder overtaget af  beboerne og omdannet til andelsboliger. Men lejlighederne levede langtfra op  til nutidens standard, der var f.eks. intet bad, og toiletterne lå på  bagtrappen og blev delt med naboen. Noget måtte der gøres.  Derfor søgte og fik foreningen byfornyelsesstøtte fra staten til et stort  renoverings- og ombygningsprojekt, der også omfatter etablering af ti helt  nye boliger under taget. Ejendommen gik kun til 3. sal, men ved at inddrage  tørreloftet til nye lejligheder kunne en del af pengene til den kostbare  renovering på længere sigt tjenes hjem igen.  Projektet omfatter etablering af i alt ti nye tagboliger, og i dag er de  fire allerede taget i brug, mens de seks øvrige står færdige til  maj.   Første eksempel i København   De nye boliger i andelsboligforeningen er de første eksempler i København på  tagboliger, som ikke er indrettet med en traditionel kvistløsning med skrå  vægge. KANT Arkitekter A/S, der står bag projektet, foreslog i stedet at  indrette nogle langt mere rummelige boliger. Inspirationen har de bl.a. fået  fra Berlin og Paris.  »Der kommer ikke meget drømmebolig ud af en traditionel løsning med kviste,  og de skrå vægge tager meget plads. Derfor blev vores løsning at hæve  saddeltaget op, så der kunne etableres en oprejst væg med et langt  vinduesbånd mod gaden, som man bl.a. kender det fra mange tagboliger i Paris  og Berlin,« fortæller arkitekt Leif Rønby Pedersen fra KANT Studio.   Mod gårdsiden er saddeltaget ydermere hævet helt op til vandret position, så  der i denne side er blevet plads til en ekstra etage. Alle ti tagboliger er  i to plan. De seks boliger, der endnu bygges på, får dog ikke vinduesbånd ud  mod gaden.  Ifølge Leif Rønby er løsningen med at hæve tagkonstruktionerne i anlæg  dyrere end en mere traditionel løsning med kviste, men nettoresultatet  bliver, at projektet holder sig inden for den pris, som Københavns Kommune  anser for at være typisk ved etablering af tagboliger. Det vil sige 18.000  kr. pr. kvm.  »Vores ambition har været at holde samme kvadratmeterpris som ved  almindelige kvistløsninger. Selv omløsningen her er dyrere, giver den til  gengæld også 50 pct. flere kvadratmeter bolig, så pengene hentes hjem  igen.«  Leif Rønby regner med, at erfaringerne fra ejendomme på Østerbro fremover  kan anvendes i forbindelse med flere tagboligprojekter i byen. KANt Studio  udvikler i øjeblikket nye løsninger til tagboliger, og har gang i flere  byggerier.   Plads til køleskab og lejer   Rasmus Høj er nabo til Ulla Sørensen og Kenneth Skovby, og han har 102 kvm  at boltre sig på. Hans lejlighed får også masser af lys ind fra  vinduesbåndet langs væggen mod gaden.  Rasmus Høj var en af de »gamle« andelshavere, der sagde ja til en af de nye  tagboliger, selv om den egentlig er for dyr til ham.  »Andelen her koster dobbelt så meget som min gamle lejlighed, og de godt  8.000 i husleje plus udgifter til varme er også mere, end jeg kan klare som  studerende.«  Det problem har Rasmus dog løst ved at leje et værelse ud til en  studiekammerat. Hans bolig i to plan var ganske vist med kun ét rum, men som  de øvrige beboere har han haft mulighed for at kunne tilvælge skillevægge,  og det har han gjort i samråd med arkitekten. Den ekstra væg betød nemlig,  at altanen til gårdsiden, som også er et tilvalg, skulle flyttes en anelse i  forhold til den oprindeligt tiltænkte placering.  Løsningen med at leje et værelse ud fungerer godt, selv om køkkenet i både  Rasmus’ og de øvrige lejligheder i den grad er minimalistisk og ikke giver  plads til ret mange kokke.  »Da vi skulle indrette køkkenerne i ejendommen fravalgte vi den  traditionelle HTH-løsning og konsulterede firmaet PO Inventar, som normalt  designer specialinventar til f.eks. skoler, og bad dem om at designe et  lille køkken. Udgangspunktet var, hvad kan man få et køkken på to meter,«  fortæller Leif Rønby.  Rasmus’ køkken passer fint til ham, og i skillevæggen har han fået indbygget  et rum til sit store køleskab. Hos naboen Kenneth og Ulla og i flere af de  andre husstande har de dog planer om for egen regning at udbygge køkkenet  med et ekstra bord,   Også husets nye badeværelser er minimalistiske - i helt bogstavelig forstand  – og passer i øvrigt fint med, at renoveringen er gennemført som et led i  projektet »Minimalisme i Byfornyelsen«, der også ledes af Leif Rønby, og som  omfatter flere renoveringer i  byen.   »Der er lidt plads, men det fungerer fint,« siger Rasmus om sit  badeværelse. Til gengæld kan han så brede sig lidt mere i den øvrige del af  lejligheden.   gitte@berlingske.dk    Fakta: Fakta om byggeprojektet  Ejendommen er fra 1900 og ligger på Ydre Østerbro. Galle &amp;  Jessen har tidligere ejet ejendommen, som blev beboet af ansatte på  fabrikken.  Renoveringen foregår med offentlig byfornyelsesstøtte og  gennemføres som et led i projektet »Minimalisme i Storbyen« med arkitekt  Leif Rønby Pedersen fra KANT Studio som projektleder og Byfornyelse  København som konsulent.  Samlet pris for renoveringen er 57 mio. kr.  Ejendommen bestod før renoveringen af i alt 55 lejligheder.  Efter ombygning og udvidelse med en ekstra etage vil der være 61  lejligheder. Ti af dem er nye lejligheder på 4. sal, mens enkelte af de  gamle lejligheder er blevet lagt sammen.  Renoveringen omfatter bl.a. nyt tag, etablering af ti nye  taglejligheder, ny trappeopgang, bad og køkkener m.m.  Renoveringen har betydet en mærkbar højere månedlig  boligafgift. Kvadratmeterprisen for de nye tagboliger er i dag mellem 900  kr. og 950 pr. år, mens den for lejlighederne på de første tre etager er ca.  850 kr. om året.  Kvadratmeterprisen på byggeriet af de ti nye taglejligheder  ligger på 14.000-15.000 kr. pr. kvm, når de underliggende boliger bidrager  til det ny tag, og på 17.000-18.000 pr. kvm, hvis tagboligerne skulle betale  det ny tag.  Seks af de ti nye tagboliger i hjørneejendommen er overtaget  af tidligere andelshavere.  Beboerne har været genhuset i ca. ti måneder under  ombygningen. Beboerne i fire af de i alt syv omgange er flyttet  tilbage.  Beboerne har kun til- eller fravælge-altaner. Ekstra pris for  altan: 40.000 kr.  Totalrådgiver og byggeledelse: Arkitektfirmaet Friborg &amp;  Lassen A/S. KANT Studio står for projektledelse og idé. Arkitekter: KANT  Arkitekter a/s. Ringsted Bygningsentreprise har stået for det udvendige tag  og altanerne, og Juul &amp; Nielsen Tømrer &amp; Snedkerfirma A/S står for den  indvendige storentreprise.  Lørdag den 28. maj er der åbent hus for interesserede i  Samsøgade 7, hvor man kan se både en af de nye taglejligheder og en af de  øvrige istandsatte lejligheder.  Se også  www.kant.dk  eller  www.tag.kant .dk  ... FOR 10 ÅR SIDEN: Mens debatten om, hvordan Nordhavnen skal udvikle sig på sigt, kører på sit højeste, tager Kulturkajen Docken forskud på glæderne. I begyndelsen af juni åbner nemlig en friluftsbar med liggestole, sand mellem tæerne og plads til 2.500 mennesker.  ... FOR 25 ÅR SIDEN: Ikke mindre end 1.085 børn på Østerbro står i øjeblikket på venteliste til en plads i vuggestue, dagpleje, børnehave eller anden daginstitution. Borgerrepræsentationen har derfor netop bevilget 40 millioner kroner til nye pladser over hele København.  I DAG: Forældre og elever på Strandvejsskolen fik forhindret en gennemkørende cykelsti forbi skolen. Docken eksisterer stadig i Nordhavn, mens boligbebyggelsen er skudt op de senere år. Gennem 25 år har der flere gange været lange ventelister til børnepasning, kommunen har dog bygget massivt med daginstitutioner, så det ikke er et problem længere nu.  BØRN OG IDRÆT: Det blev holdt første gang i 2009, da den internationale olympiske komité holdt konference i København, og siden er Skole OL på østerbro Stadion vendt tilbage hvert år med den lokale klub Sparta som hovedarrangøren.  I år var stævnet for første gang gjort landsdækkende. De københavnske skoler kunne dog tilmelde sig på normal vis, mens skoler fra andre steder i landet skulle kvalificere sig.  Flere sponsorer i OL-år I alt var der 83 skoler med, de 31 var fra København, og heraf var 7 fra Østerbro.  Blandt skolerne på østerbro markerede Heibergskolen sig som den tredjebedste hos femteklasserne.  Charlotte Beiter Bomme fra arrangøren Sparta lover, at der også bliver Skole OL i 2013, men om det bliver landsdækkende igen, ved hun dog ikke endnu. I år lykkedes det nemlig at få ekstra sponsorer på, da det samtidig er OL-år i 2012. Så muligvis bliver det fremover hvert fjerde år, at skoler fra andre steder i Danmark end København kan tilmelde sig.    Frederik, Frank og Bubber   Det er elever fra fjerde, femte, og sjetteklasser, som deltager i Skole OL, og de dyster henholdsvis onsdag, torsdag og fredag.  Udover Sparta var Danmarks Idrætsforbund ( DIF), Københavns Kommune, TV2, dansk Atletik Forbund og Dansk Skoleidræts involveret i årets Skole OL, der blev åbnet af blandt andet Kronprins Frederik og overborgmester Frank Jensen ( S).  Vanen tro var TV2' s børnevært Bubber konferencier.  BOOM: Forleden kom københavner nummer 600.000 til verden, da lille Erik blev født på Rigshospitalet.  Dermed er han med i den statistik, som med tørre tal fortæller, at Østerbro i de seneste 12 år har fået 8.886 flere beboere og derfor har øget sin befolkning med 13 procent siden 2004. Tallene fortæller også, at antallet af østerbroere fra 2015 til 2016 er steget med ikke mindre end 17 procent.  En stor del af denne stigning stammer sandsynligvis fra de mange nye beboere på Nordhavn Københavns overborgmester, Frank Jensen (S), siger, at der især er flere og flere børnefamilier, der trækker antallet af nye borgere i vejret.    Udlændinge søger hertil   Antallet af børnefamilier i København er steget med 35 procent i løbet af de seneste 15 år.  Det svarer til, at der i dag bor 19.000 flere familie med børn i byen.  » Det er på mange måder dejligt, at byen vokser. Det betyder også, at der fortsat er et stort behov for at bygge nye boliger, skoler, daginstitutioner og grønne områder, så København er mindst lige så god en by at bo i, når de nye københavnere vokser sig store, « siger Frank Jensen.  Mængden af folk fra udlandet, der søger mod København er en anden grund til, at byen vokser. Der er kommet mere end 36.000 flere internationale københavnere. Top tre over lande, der kommer hertil er USA, Italien og Tyskland.    Amager Vest stiger mest   Der flytter også rigtig mange til København fra resten af landet, men faktisk flytter lige så mange fra byen. I alt flytter cirka 60.000 til -og fra -København hvert år.  Ifølge kommunens befolkningsprognose er Amager Vest den bydel, der inden for de seneste 12 år har oplevet størst vækst og befolkningsboom.  Bydelen er vokset med hele 46 procent, hvilket svarer til, at der er kommet over 21.000 nye amagerkanere. Det skyldes blandt andet, udbygningen af Ørestaden.  Frem mod 2027 forventes det, at København vokser med 100.000 nye borgere. Det viser Københavns Kommunes befolkningsprognose for 2016.  Det er på mange måder dejligt, at byen vokser. Det betyder, at der fortsat er et stort behov for at bygge nye boliger, skoler og daginstitutioner.  FRANK JENSEN (S), overborgmester i København.    TAL   750 så mange tusinder indbyggere var der i København i 1950' erne .    ØSTERBROTAL   7.597 så mange flere borgere havde Østerbro i 2015 forhold til i 2004.  Det tal er i 2016 steget til 8.886.   "Kommer snart!    FOLKEFEST: Det store marathonløb, der lagde beslag på det meste af byen i søndags, fik selskab af hele 100.000 tilskuere undervejs, der så de over 12.000 løbere fra mange forskellige lande æde kilometer for kilometer på de københavnske gader og veje.  Østerbro havde som igen æren af at være vært for store delel af løbet, og som sædvanlig var der mange østerbroere på gaden for at heppe på de mange løbere undervejs.  For det er naturligvis meget sjovere for løberne, når der er tilskuere, og det var der i søndags.  » Det gik helt, som vi havde håbet på. Vi havde et håb om, at vi kunne få en ny løbsrekord, og det fik vi i suveræn stil, da vinderen Julius Ndiritu Karinga fra Kenya krydsede målstregen i tiden 2.12.10 -mere end to minutter hurtigere end den hidtidige rekord, « siger Dorte Vibjerg, der er direktør i Sparta.  Den gamle løbsrekord, som lød på 2.14.16, blev sat for 30 år siden af danske Svend Erik Kristensen, og den blev faktisk slået af to løbere, da løbets nummer to Alex Bartilol kom i mål i 2.12.37.    Afrikanske kvinder   Kvindernes løb havde ligeledes afrikansk dominans, da de tre etiopere Hana Teklu Zemedkun, Haregewoin Agonafir og Behafeta Hadies Abreha besatte de tre øverste trin på podiet.  Tiderne var dog langt fra løbsrekorden, og det betød også, at danske Sarah Erbst Ledet kom i mål som en flot nummer fem.  Til næste år vil arrangørerne af Telenor Copenhagen Marathon gøre alt for, at kvindernes elitefelt når op på samme niveau som herrenes.  Den tekniske kvalitet er et andet element, som man har haft fokus på i forbindelse med Telenor Copenhagen Marathon 2017.  Derfor blev der i år løbet på en ny og forbedret rute, der blandt andet tog løberne til Frederiksberg.  Her havde det gode vejr lokket masser af mennesker ud på ruten, som det var tilfældet over det meste af de 42,195 kilometer, og det blev bemærket blandt løberne.    Fantastisk løb   » Det var virkelig fantastisk at løbe derude i dag. Jeg tror aldrig, at jeg har oplevet så mange mennesker til et marathon før, « sagde den bedste danske kvinde Sarah Erbst Ledet, da hun kom i mål.  Det var dog ikke kun de hurtigste løbere, som nød godt af den enorme opbakning på ruten.  » Der var en virkelig fin stemning på ruten, og jeg synes, den var mere markant end de tidligere år, jeg har løbet.  Især Telenors Power Zone i Fælledparken var helt vild, « sagde Jim Grøtner efter han havde krydset målstregen i tiden 4.50.31.    Tilfreds direktør   Det var da også en yderst tilfreds direktør i Sparta, Dorte Vibjerg, som efter løbet kunne gøre status for Telenor Copenhagen Marathon 2017.  » Vi kunne ikke have ønsket os meget mere, og løbet i dag var et fremragende afsæt frem mod vores tre-årige udviklingsstrategi for løbet, som løber fra 2018-2020, hvor vi vil forbedre den tekniske kvalitet, niveauet af elitefeltet og formidlingen på de digitale kanaler.  Det digitale marathon betyder at både løbere og tilskuere kan få mere ud af løbet ved at følge det undervejs på f. eks. en smartphone.  Et flot arrangeret løb af Sparta og en flot begivenhed i København.    Gratis byvandring og folkekøkken   Områdefornyelsen Skt. Kjelds Kvarter inviterer til gratis byvandring i Klimakvarter Østerbro med den populære foredragsholder Peter Olesen torsdag 26. maj klokken 16 med oplæg på Kildevældsskolen efterfulgt at en tur rundt i kvarteret Arrangementet afsluttes med gratis folkekøkken i DUI Leg og Virkes lokaler bag Kildevældsparken. Drikkevarer er ikke inkluderet i billetten, men kan købes for billige penge. Medbring kontanter Tilmelding nødvendig på https:// billetto. dk/ da/ events/ byvandring-folkekoekken-klimakvarter-oesterbro. Billetter er tilgængelige fra onsdag 18. maj klokken .    Hvem er det nu, Peter Olesen er?   Peter Olesen er journalist og arbejdede 14 år i DR. De fleste danskere over 40 år kan huske ham som nyhedsvært på TV-Avisen Siden 1990 har han været selvstændig og har i høj grad gjort Københavns bygninger og byens udvikling til sit primære arbejdsområde Peter Olesen har skrevet foreløbig 25 bøger om København og en del andre om arkitektur. Og nye bøger er på vej Peter Olesen er født i Hobro, voksede op i Holbæk, og har boet siden 1972 i København, nærmere bestemt i Valby.  Det, at der er et åndehul, betyder meget. Det er fantastisk, man kan jo nærmest ikke høre bilerne PETER OLESEN, om Kildevældsparken.  På turen vil der blive fortalt om de store projekter i Klimakvarterets regi: fornyelserne af Tåsinge Plads, Sankt Kjelds Plads og Bryggervangen og det kommende kulturcenter ved Kildevældsskolen.  KENDIS: » Hvor er din kappe? « Det råber folk ofte efter Holly Lars Bjarke, når hun går på gaden på Østerbro, for mange kender efterhånden den otteårige lyshårede pige af udseende efter, at hun har spillet titelrollen i DR Ramasjangs familieserie ' Kanonkongen Freja'.  Serien bliver vist hver søndag og kan desuden podcastes på DR's hjemmeside.  » Jeg griner bare og synes, at det er skægt, for folk er rigtig søde, « fortæller Holly, som ud over skuespillet ofte kører BMX-cykel i Fælledparken.  » For noget siden var jeg derovre samtidig med en børnefødselsdag, og alle børnene og de voksne genkendte mig og troede, at jeg var kommet for at underholde dem. Men jeg var der jo bare for at cykle. Og da jeg havde cykelhjelm på, kunne de nok endnu bedre genkende mig, « siger Holly, som i ' Kanonkongen Freja' netop ofte optræder med cykelhjelm og kappe.    Rigtig, rigtig sjovt   Jobbet som skuespiller er langt fra ukendt for den unge østerbroer, da hun tidligere har spillet med i DR's ' Broen', hvor hun spillede Thure Lindhardts datter, og som Silje i ' Bedre skilt end aldrig' på TV2, der havde premiere i mandags.  Desuden har hun haft rollen som Ida i ' Mors lille Hjælper', som tidligere har været sendt på DR Ramasjang.  » Min storebror, Toke, har været med i ' Hr. Skæg' også på Ramasjang, så vi er ligesom en Ramasjang-familie, « griner Holly, som optog scenerne til ' Kanonkongen Freja' i sommeren sidste år.  » Og det var rigtig, rigtig sjovt, « siger Holly med overbevisning i stemmen.  » De blev slet ikke sure, selvom jeg tit kom til at sige de forkerte replikker. For eksempel kom jeg tit til at kalde på mor, når jeg skulle kalde på far. Og på et tidspunkt skulle jeg spille sur på min far i filmen og skulle svare ham med ' ja', men jeg kom hele tiden til at sige ' ja tak', for har jeg jo lært at sige derhjemme, « fortæller Holly, der under optagelserne altid havde en babysitter, som DR havde hyret, på settet, og der hver dag hentede hende i hjemmet på Østerbro .    Sortedam er en god skole   Den unge skuespiller går til daglig i skole på Sortedamsskolen, men i forbindelse med filmoptagelserne havde hun fri i to måneder. Lektierne blev dog alligevel læst sammen med babysitteren i pauserne mellem optagelserne.  » Så kunne babysitteren finde på at putte matematik ind i replikkerne, når vi skulle øve dem. De passede godt på os og var rigtig søde, « husker Holly, som siden er blevet gode venner med seriens instruktør, Natasha Arthy, og med hendes datter, der er jævnaldrende med Holly, som for nylig er blevet indstillet til at kunne søge optagelse på Sankt Annæ Gymnasium.  » Men jeg bliver altså på Sortedam, for jeg kan selv gå dertil, og det er en god skole. I næste uge skal vi have kammeratskabsuge, og så viser skolen noget af Kanonkongen Freja, for den handler jo kammeratskab.  Det, synes jeg, er skægt, « siger Holly.  Skal du blive ved med at være skuespiller i andre serier? » Jeg ville rigtig gerne lave mere, men jeg ved ikke, om jeg har tid. Jeg skal jo også have tid til skolen med lektier og vennerne. Så jeg ved det ikke.  Det er også noget, mor og far bestemmer, « siger Kanonkongen Holly fra Østerbro.  Min storebror, Toke, har været med i Hr. Skæg, så vi er ligesom en Ramasjang-familie.  HOLLY LARS BJARKE, Kanonkongen Freja.    Kanonkongen Freja   Freja er syv år gammel og sammen med sin familie, som består af mor, far og storebror, flytter hun ind i sin farfars gamle faldefærdige kolonihavehus, fordi økonomien ikke har det så godt.  Far, som spilles af Anders W. Berthelsen, er nemlig blevet arbejdsløs. Og mor, som spilles af Xenia Lach-Nielsen arbejder derfor ekstra meget som stewardesse og er væk flere uger ad gangen.  Om der kommer en ny sæson om ' Kanonkongen Freja' er endnu ikke afgjort, oplyser Danmarks Radio.  47.000 har i gennemsnit set med om søndagen, når Kanonkongen Freja har været vist.  Serien har haft en seerandel på 43 procent blandt de 3-6 -årige børn, som er Ramasjangs primære målgruppe.  Kilde: dr. dk.  Med flere københavnere bliver der brug for flere skoler, daginstitutioner, plejeboliger samt kultur- og fritidstilbud.  En ny opgørelse fra Københavns Kommune viser, at der frem til år 2027 bliver behov for investeringer i omegnen af 10 mia. kr. - alene for at opretholde det nuværende serviceniveau. København rundede i september 600.000 indbyggere, og det forventes, at byen vokser med yderligere 100.000 borgere frem til år 2027.  Østerbro er et af de områder i byen, der med en helt ny bydel, Nordhavn, er i rivende udvikling, og det giver blandt andet et behov for to parker, 50 nye daginstitutionsgrupper og fire fodboldbaner, viser en ny anlægsopgørelse fra Københavns Kommune.    Krav til planlægning   - Når byen vokser så hastigt, som den gør i disse år, stiller det store krav til vores planlægning. - Det er vores ansvar, at vi får lagt en langsigtet plan, siger overborgmester Frank Jensen (A).  - Nu har vi et overblik over, hvor vi i de kommende år skal afsætte midler, og hvor vi skal sætte ind for at sikre, at København også i fremtiden bliver en af verdens bedste byer at bo i, siger Frank Jensen.  Anlægsopgørelsen giver overblik og bruges til at lave en langsigtet plan for kommunens udbygningsbehov på tværs af forvaltningerne. Det gør politikerne i stand til proaktivt at erhverve grunde og byggeretter i tide og til de rette priser. På den måde bliver det muligt at fremtidssikre en høj kvalitet på de serviceydelser, kommunen leverer.    Serviceniveauet   Opgørelsen er udelukkende en vurdering, hvor langt de fleste initiativer ikke er vedtaget eller finansieret.  Den er baseret på det nuværende serviceniveau og tilpasses hvert år den demografiske udvikling. I de kommende år vil det være op til Københavns politikere at tage stilling til, hvilke tiltag der skal prioriteres ved de årlige budgetforhandlinger.    Mange flere børn   Investeringsbehovet omfatter blandt andet skoler og daginstitutioner, fordi der fødes flere børn i byen. Antallet af børnefamilier er steget, så der i dag bor 19.000 flere børnefamilier end for 15 år siden. Det svarer til en stigning på 35 procent.    Flere plejeboliger   Samtidig peger opgørelsen på et behov for at bygge plejeboliger, der skal tilgodese, at antallet af ældre i alderen 65- 99 år vokser med over 1.200 personer hvert år frem til 2027. Og så er der kultur- og fritidsanlæg, som for eksempel kulturhuse, biblioteker og fodboldbaner, der skal bidrage til det gode og aktive københavnerliv.  - Vi skal sikre, at der både er pasningsmuligheder og skoler til vores børn, plejeboliger til vores ældre københavnere og kultur- og fritidsfaciliteter, så alle københavnere har mulighed for at leve et aktivt og sundt liv. Det er helt basal velfærd, og den skal være i orden, siger Frank Jensen.  Med budgettet for 2017 er der allerede afsat penge af til nogle af de initiativer, der er nødvendige for at dække fremtidens behov.  Søndag 15. februar 2015. Frysende koldt, isnende vind, solløst, alt for langt til foråret og fastelavnssøndag.  Tusinder af danske børn forklædt som ninjaer, Spiderman, Tornerose og Snehvide. Forfrosne røde barnehænder, grædende prinsesser i tylskørter, som de ville have på. Forældre, der står rundt om tønden og håber på, at den store dreng slår bunden ud af det hele, så han kan blive kattekonge, og alle andre kan komme hjem i varmen. Det Danmark, vi kender.  Alt er som før.  Alligevel er alt forandret.  Det sørgede den 22 år gamle danskfødte Omar Abdel Hamid for. Iført sort skitøj, et rødt og orange partisantørklæde for munden og med huen trukket langt ned i panden trak han lørdag eftermiddag et sort automatvåben og begyndte at skyde ind i foyeren på kulturhuset Krudttønden ved Østerbro Stadion i København.  Her holdt foreningen Lars Vilks-komiteen et debatmøde under overskriften ' Kunst, blasfemi og ytringsfrihed'. To livvagter fra PET og en betjent blev såret, men slap med livet i behold. For den 55-årige filminstruktør Finn Nørgaard, der opholdt sig foran foyeren, endte det derimod tragisk.  Han tog imod kugleregnen fra klos hold og blev den første dansker i 30 år, der har måttet lade livet for en terrorhandling i Danmark.  Godt ni timer efter at gerningsmanden havde trukket sit blodige spor hen over ytringsfriheden, blev det så jøderne i Danmark, der kom til at undgælde for hans ubændige had. I synagogen i Krystalgade blev den 37-årige cand. polit. Dan Uzan, der tilbragte meget tid i den jødiske menighed og havde meldt sig som frivillig vagt, dræbt af et skud i hovedet, mens to politibetjente blev såret. Seks timer senere ankom terroristen til Svanevej tæt ved Nørrebro Station, hvor politiet havde sporet ham til. De tog kontakt med ham, men han besvarede dem med en sværm af kugler.  Politiet skød igen og dræbte Omar Abdel Hamid.  Klokken var 5 om morgenen og 14 timers menneskejagt var slut. Men det Danmark, der søndag morgen vågnede op, var ikke længere det Danmark, vi kendte.    Sprogets største ord   Derfor står statsminister Helle Thorning-Schmidt søndag formiddag i Statsministeriets glassal og bruger de største ord, sproget har. Hun siger, at vi som nation har gennemlevet nogle timer, vi aldrig vil glemme. At vi har smagt den grimme smag af frygt og magtesløshed, men at vi skal svare dem, der vil os det ondt, ved at tænke og tale, som vi vil. Det er en tale til nationen og en tale, som håber på, at de godt 5.500.000 mennesker, der bor i Danmark, vil vokse med tragedien. At vi vil stå sammen som et folk i stedet for at dele os op i fraktioner, der skuler til hinanden.  Under de store ord dukker tre budskaber frem. Statsministeren siger til jøderne i Danmark, at de er en uundværlig del af det danske samfund. Hun forsikrer dem om, at de aldrig skal tvivle på den danske vilje til at sikre deres sikkerhed.  Hun siger til muslimerne i ghettoerne og på det multietniske Nørrebro, at dette ikke er en religionskrig, og at de ikke vil blive lagt for had. Uden at sige det direkte beder hun os andre om, at vi opfører os ordentligt.  For vi går hårde tider i møde, og fristelsen til at lade vreden og afmagten fare i munden og pennen vil være for stor til, at alle kan modstå den.  »Vi har alle mistet i dag«, siger hun. Som alle andre politikere roser hun politiet for deres indsats. Som hos alle andre går hendes tanker til de dræbte og deres pårørende.  Selv om ordene aldrig bliver svulstige, fordi deres størrelse passer til tragedien, så føles de allerede en smule slidte. Men der er ikke andet at sige.  Først ytringsfriheden, så jøderne Knap en time efter står hun ved synagogen i Krystalgade og omfavner igen det jødiske samfund i Danmark med ord. Her står også advokat Michael Gaarmann på 58 år i ført almindeligt tøj og en kongeblå kippa med sølvstiklinger på hovedet. Da han vågnede søndag morgen og hørte, hvad der var sket, valgte han at køre herind.  »Mine tanker er egentlig dybe og simple.  Det her er fuldstændig forfærdeligt.  Man kan ikke lade være med at tænke på, at gerningsmanden opførte sig præcis som terroristerne i Paris. De valgte først at angribe symbolet for ytringsfriheden på Charlie Hebdo, og så angreb de jøderne.  Præcis det samme har gerningsmanden i København gjort. Det mest skræmmende er, at det nu rammer almindelige mennesker.  Når statsministre lader sig vælge, så ved de, at der følger en risiko med. Nu rammer det almindelige mennesker, og det er rædselsvækkende«, siger Michael Gaarmann, der valgte at tage sin kippa på for at manifestere alle menneskers ret til at bære religiøse symboler, uanset hvad de tror på. Han mener, at statsministeren siger det helt rigtige.  »Jeg er glad for, at hun siger, at det ikke må blive en krig mod muslimer. Men inde på nettet er der allerede slået plat på det«.    Kattekonge for en dag   Lige bag synagogen, kun adskilt af en mur, ligger den smukkeste københavnske gård med grønne plæner og plads til, at børn kan lege, selv om det er i midten af den indre by. I en af lejlighederne vågnede den 58-årige Lisbeth Tofte Hemmingsen ved skuddene, der faldt om natten.  Her søndag morgen blev hun for alvor bange.  »Bang, bang, bang«, lød det nede fra gården.  »Men så kom min mand og sagde, at jeg skulle tage det roligt. Det var bare børnene i gården, der slog katten af tønden«. Journalist Lea Wind-Friis havde også sit barn nede i gården. Han hedder Folke, er 14 måneder og var klædt ud som mariehøne.  »Det var på en måde meget underligt, men også befriende. Alle vi voksne stod og talte om, hvad der var sket ved synagogen.  Børnene slog bare katten af tønden.  De var klædt ud som både politimænd, arabere og tigre. Jeg tror nok, det var oliesheiken, der blev kattekonge. Eller også var det tigeren«. Det Danmark, vi kender. Ude i København kører der pansrede hollændervogne rundt, og politiet er tungt bevæbnet.  Det Danmark, der er forandret.  Roser, tulipaner og frygten for had I løbet af søndagen strømmer det ind med ord til Danmark. Statsmænd fra alverdens lande viser deres solidaritet, og også dronning Margrethe kommenterer begivenhederne.  »Det er med sorg, jeg erfarer omfanget af det seneste døgns begivenheder. Mine tanker går til den dræbte filminstruktør og den unge vagtmand fra det jødiske samfund, som blev mål for gerningsmandens handlinger. Jeg sender min dybeste medfølelse til de pårørende og til de sårede politifolk«, udtaler hun. Hun takker politiet for deres effektivitet og siger »at det er vigtigt, at vi i en så alvorlig situation står sammen og værner om de værdier, som Danmark bygger på«. Selvfølgelige ord. Men på en eller anden måde bliver dronningens ord sjældent rigtig slidte.  Ved forsamlingshuset Krudttønden på Østerbro er den 25-årige medicinstuderende Frederik Ågesen mødt op med sin 24-årige kæreste Ida Hasselbach. De har været i Krystalgade med røde og orange roser for at vise solidaritet med jøderne i Danmark og er nu kørt herud for at aflevere tulipaner og vise støtte. Også de er glade for statsministerens ord om, at dette ikke må blive til en religionskrig.  »Vi har mange muslimske venner, der er en del af det danske samfund, og de er jo uden skyld i det her. Men man frygter, at der inde på Facebook bliver sat ild til et had, som allerede er der«, siger Ida Hasselbalch.  Hendes mor kommer med tulipanerne, som de går over og lægger blandt blandt de mange andre buketter, der ligger, hvor Finn Nørgaard blev dræbt.    Imamen på Vibevej   »Lad, som om det er jeres hjem«, siger Seyed Mohammad Mehdi Khademi, der er imam i moskeen på Vibevej i Københavns Nordvestkvarter.  Blot få hundrede meter fra det sted, hvor Omar Abdel Hamid blev dræbt. Imamen er iført sandfarvet kjortel, sort turban, udsøgt høflighed og et mildt alfaderligt smil. Han har boet 14 år i Danmark og været imam under Muhammedkrisen.  Han forstår dansk og har tre børn, hvoraf de to er i gang med længerevarende uddannelser, som han stolt tilføjer. Han taler dog ikke sproget så godt og foretrækker at tale gennem offentligheden. Men vores samtale med ham denne eftermiddag er også et vidne om, hvor meget der kan gå galt i oversættelser.  Vi er to journalister og en fotograf, og selv om han uden al tvivl fordømmer terrorhandlingerne, kommer vi alle i tvivl. For det kunne i begyndelsen godt lyde, som om han stadig synes, at det er vigtigere at fordømme tegningerne, end det er at fordømme terroren.  »Vi er i mod al form for terror, men profeten er hellig. Det er en synd at provokere, og provokation er ikke accepteret.  Man skal ikke overskride grænser, og profeten er et helligt symbol for os. Det danske flag er kun to gange tre meter stort, men det er også et symbol for danskerne, og symboler skal respekteres. Jeg er for ytringsfrihed, men ikke for en frihed til at provokere og håne«, siger han, og det mener han. Lidt senere kommer der en anden tolk. Da vi vil være helt sikre på, hvad imamen egentlig siger, stiller vi de samme spørgsmål igen gennem den nye tolk.  Her bliver det helt klart, at ingen tegning kan retfærdiggøre de drab, der har fundet sted.  »Jeg elsker Danmark. De muslimer, der er i Danmark, er flygtet, fordi de ikke havde ytringsfrihed i Mellemøsten. Vi må ikke lade Mellemøstens konflikter komme til Europa og slet ikke til Danmark. Terrorister er sindssyge, og vi skal ikke lade os tage som gidsler af sindssyge. Vi muslimer er også ofre for IS, for al-Qaeda og for Taleban. De har taget Islam som gidsel«, siger han. På spørgsmålet om, hvad han vil sige i sin næste fredagsbøn, svarer han: »Jeg vil bede muslimerne om at elske Danmark. En idiot kan ikke vinde over 300.000 muslimer i Danmark«. Det er eftermiddag på et døgn, der ændrede Danmark.  Ved Krudttønden på Østerbro er der vedlagt en lille tegning oven på en af de mange buketter. Tegningen forestiller profeten Mohammed. Han smiler glad.  Man kan fortolke det, som om han er glad for, hvad der er sket det sidste døgn. Det ligner dog snarere en tegning af noget andet.  En lille trodsigt og finurligt dansk svar. Ikke for provokerende, ikke for dumdristigt og ikke for højtråbende, men med et glimt i øjet. Det Danmark, vi kender.  På en dag, hvor alt er som før, og alt er forandret. For i dag klokken halv fire går Dannebrog på halv stang for at mindes ofrene. Det plejer det ikke at gøre 16. februar.  olav.hergel@pol.dk   Jeg vil bede muslimerne om at elske Danmark. En idiot kan ikke vinde over 300.000 muslimer i Danmark Seyed Mohammad Mehdi Khademi.    Fakta: LÆS MERE   Analyse: PET kan ikke overvåge alle potentielle terrorister 1. sektion side 3 Grafik: Rekonstruktion af angreb 1. sektion side 4 Gerningsmand spillede fuld 1. sektion side 4 Portræt af gerningsmand og ofre 1. sektion side 5 Kommentar: Det pludseligt sårbare samfund 2. sektion forsiden Debat: Vi har gået målrettet efter konfrontationen - og nu fået den 2. sektion side 6 Følg den seneste udvikling på Politiken. dk.  DAMER: Østerbro IF's damer i 1. division vandt en ny sejr lørdag eftermiddag.  Kampen mod Frederiksberg Boldklub fandt sted i strålende solskin og med masser af legende børn og deres forældre som nærmeste tilskuere.  Underholdende kampe Og resultatet blev lige så strålende, i alt fald set med Østerbros øjne: Sejren på 2-0 var særdeles velfortjent -og en tiltrængt revanche efter det forsmædelige nederlag i forrige runde på 6-0 til Greve.  Det hører dog med til historien, at Østerbro endnu tidligere vandt 6-1 over Damsø, så kom ikke og sig, at holdets kampe ikke er underholdende.  Sejren over FB i lørdags sikrede Østerbro-damerne en andenplads i slutspillet, der handler om, hvilke hold, der skal blive i 1. division -og hvilke, der skal rykke ud.  Og her klarer Østerbro IF sig rigtig godt -og er lige nu placeret på en flot og klar andenplads efter Greve.  Tre hold i bunden slås for at undgå nedrykning, selv om Hillerød formentlig allerede nu må se i øjnene, at tiden i 1. division er forbi. Og så slås FC Damsø og FB om at undgå den anden nedrykningsplads.  Østerbro IF er helt sikker på at bevare pladsen i landets næstbedste række. På lørdag venter formentlig tre stensikre points, hvor turen går på udebane til bundholdet fra Hillerød.  Kamp mellem naboer Østerbro IF's damer er fornemme repræsentanter for damefodbolden på Østerbro. Og der kommer lige så mange tilskuere til pigernes kampe, som det gør til klubbens bedste herrehold, der spiller i serie 1. Herrerne spillede også hjemmekamp på kunstgræsset i Fælledparken i lørdags og vandt hele 6-0 over Vigerslev BK.  Med den store sejr over Vigerslev er østerbros herrer nu placeret som nummer fire i serie 1, og nu begynder forårets sidste kampe at blive rigtigt spændende. På førstepladsen ligger naboerne fra HB med 38 points, mens Østerbro IF har tre mindre.  Det betyder, at Østerbro sagtens kan nå at være med i striden om oprykning til Københavnsserien.  Østerbro spiller næste gang kamp mod naboerne fra HB.  Det sker fredag 12. maj kl.  19, og der skal nok blive krig på kniven i dette naboopgør.    Ugens sport   Fredag 12. maj 19.00 : Kunstgræsset i Fælledparken: HB -Østerbro IF (serie1) 19.30: Kunstgræsset i Ryparken: Prespa -Sundby BK (KS) Lørdag 13. maj 11.15 : Kunstgræsset i Fælledparken: Heimdal -Hellas (serie 2) 15.00 : Østerbro Stadion, B. 93 -Brabrand (2. division) Søndag 14. maj 18.00 : Parken: FC København -Brøndby (Superligaen).    "Det er bygningen, som er stjernen."   Teaterdirektør Jon Stephensen er begejstret for Gasværket, der på lørdag den 31. oktober kan fejre 30 års jubilæum som teater. Bygningen er dog meget ældre. Gasbeholderen i Nyborggade er over 125 år gammel, men var allerede kort tid efter, den stod færdig, forældet til dens oprindelige fordel. Og frem til 1979, hvor den blev indviet som teater, var den truet af nedrivning mange gange. Også i 1970' erne var den truet. Men en telefonsamtale mellem daværende redaktør på Østerbro Avis, Flemming Saugmann, og skuespilleren og teaterdirektøren Morten Grundwald fik ændret på det.   Grunwald havde flere gange været set på sin cykel i området, hvor han lurede på den gamle gasbeholder som et muligt nyt underholdningssted.   "Vil du ikke være med til at kaste glans over avisens jubilæum, så er rummet dit til at vise og overbevise politikerne om dets fortræffeligheder," lød det fra Saugmann i telefonen til Grunwald. Som sagt så gjort. Den 31. oktober 1979 blev Østerbro Avis' 50 års jubilæum fejret i Østre Gasværk med "Gasshow", hvor en lang række populære skuespillere og musikere optrådte.   Morten Grunwald og Østerbro Avis fik overbevist Københavns Kommune og overborgmester Egon Weidekamp om, at bygningen ikke skulle rives ned.  Bygningen i Nyborggade kan noget, som de færreste teatre formår, selvom den oprindelig er bygget til et helt andet formål, mener Jon Stephensen.  "Det fantastiske ved gasbeholderen er, at alle sidder under samme kuppel, der er ikke en opdeling mellem scenen og publikum. Her er meget intimt, selvom der er plads til 800 mennesker i salen. Og så er der meget højt til loft, hvilket giver masser af luft. Og så er der naturligvis den indiskutable skønhed, det er et af verdens smukkeste teaterrum" siger han med henvisning til gamle mure og taget i den runde bygning. Og han fortæller, at gæster fra udlandet bliver imponerede, når de oplever Gasværket.     Ikke en kravlegård   De første mange år af teatrets historie, var det præget af få kæmpeforestillinger, og det fik ingen offentlig støtte.   "Så det måtte klare sig selv, og derfor blev der spillet store og sikre musicals," siger Jon Stephensen, der selv trådte til som direktør på Gasværket i 2007 efter at have haft en tilsvarende stilling på Aveny T på Frederiksberg. Og det er ikke alle forestillinger, der passer til gasbeholderen i Nyborggade.  "En forestilling er nødt til at spille med bygningen. Der skal ikke lukkes det meget eksperimenterende ind, så skal det i hvert fald være på et meget højt niveau. Og vi skal også passe på med ny dansk dramatik. Gasværket er ikke en kravlegård, det skal være topprofessionelt, ellers falder hammeren. En nyuddannet instruktør smider man ikke ind i Gasværket, " siger Jon Stephensen. Og kravet til forestillinger i Gasværket er da også, at der skal sælges billetter.   "På andre teatre er der ikke så kontakt afregning, der er lidt større tolerance, og der kan eksperimenteres lidt mere."  Og der er alligevel også mulighed for det i Gasværket. I fjor blev scenen Lille Gasværket etableret, hvor forestillingerne foregår i foyeren af bygningen med plads til 170 gæster gæster med teater lavet af unge og for unge. Og det bliver fortsat i denne sæson.     Også om 100 år   Men selvom det på det nærmeste er et krav, at der skal være succeser, der sættes op på Gasværkets store scenen, så lægger Jon Stephensen alligevel vægt på de kunstneriske elementer og at vise publikum nye sider af skuespillets mangfoldighed.  "Vi stiller krav til publikum," faslår han og nævner, at teatret for eksempel ikke opfører sikre musicalsucceser fra London.   Teatret har som kunstform de seneste 100 år fået konkurrence af først biografer, siden radio, tv og computere. Jon Stephensen er dog fortrøstningsfuld både på Gasværkets og teatrets rolle som helhed i fremtiden.  "Teatret har overvundet krisen, ellers var vi døde forlængst. Og særligt det unge publikum er oppe at køre over den live-oplevelse, som teatret er. Midt i en virtuel tid med tv, internet og sms, så er der her noget, der påvirker dig lige nu og her, mens du selv er til stede. Så jeg tror også, at der er teater her om 100 år," siger han og glæder sig over, at særligt de unge er med at bidrage til, at Gasværket er landets mest populære teater.   I sidste sæson solgte teatet 212.000 billetter og i denne sæson er der allerede rundet 115.000.   En del af succesen skyldes også forestillinger, der ikke er traditionelt teater, for eksempel Anders Mathessens stand-up show i fjor og teaterkoncerterne Elsk Mig I Nat og den aktuelle Come Together.   "Teatret har da også flyttet sig i takt med tiden, og i dag er det for eksempel blevet meget mere interaktivt," siger han.   Gasværket er forankret stærkt lokalt på Østerbro, men Jon Stephensen ser det også som hele Danmarks teater, og billetsalget giver ham ret, og det samme gør et opkald, som havner på hans kontor, mens interviewet med Østerbro Avis finder sted. Her ringer en kvinde fra Odense og takker for oplevelsen med Come Together.  "Man skulle næsten tro, at det var planlagt," griner han.  Keramikkurser bliver mere og mere populære, for når amatørkeramikere får ler under neglene, glemmer de hverdagens stress. Keramikvirksomheden Kähler oplever tilstrømningen, og skaberen af»Den store bagedyst« har lavet et TV-program efter samme koncept   med keramik i stedet for kager.   Modtag en e-mail, når Kristine Nødgaard-Nielsen har skrevet en ny artikel Modtag en e-mail, når Linda Kastrup har skrevet en ny artikel  I et hjørne på et keramikværksted på Østerbro sidder 32-årige Line Emma Jønson. På væggen bag hende hænger tændte stearinlys, og på bordet står en tekande i ler, som hun har modelleret. Hun kommer på Keramikskolen, der udbyder kurser i keramik, en gang om ugen og er i øjeblikket ved at forme låget til tekanden.  »Jeg arbejder til daglig som analytiker og bruger alt andet end mine hænder. Her er det rart at gøre det modsatte. Jeg kan sidde med mine egne tanker. Det er et godt afbræk til store kontorlandskaber. Det er lidt meditativt, og det behøver ikke at gå stærkt her,« siger Line Emma Jønson.  Hun er langtfra den eneste, der har fået øjnene op for keramik. Både Keramikskolen og FOFs aftenskoler oplever i øjeblikket lange ventelister til deres keramikkurser. Keramikvirksomheden Kähler har ofte udsolgt flere uger i forvejen til deres mal-selv-kurser, og på dansk TV har et program som »Made in Denmark« på DR1 sat fokus på keramik og kunsthåndværk, mens det engelske program»The Great Pottery Throw Down« har kørt i to sæsoner på både britisk og dansk TV. I Danmark er titlen oversat til»Den store pottedyst« , som blev sendt på TV2 Fri i år og sidste år.  Programmet er skabt af Richard McKerrow, der også er manden bag »Den store bagedyst« , og konceptet er det samme. Deltagerne kæmper om at blive Storbritanniens bedste amatørkeramiker.  »Jeg tror, programmerne er så populære, fordi de handler om håndværk, der tager tid. Man kan undslippe samfundets stress, og det særlige ved keramik-programmet er, at man skaber noget, der kan holde i århundreder, i modsætning til kager, der hurtigt forsvinder. Man kan lave en tallerken, der holder så længe, at man kan give den til sine børnebørn. Det er en aktivitet, som belønner en selv, men som skaber noget, man kan give til andre. Desuden er keramiks historie tæt forbundet med civilisationernes historie,« siger Richard McKerrow til Berlingske.  »The Great British Bake Off« , den engelske forløber for»Den store bagedyst« , er et af de mest populære TV-programmer i Storbritannien, og Richard McKerrow er i gang med at planlægge tredje sæson af»The Great Pottery Throw Down« . Han tror, at programmernes succes hænger sammen med, at seerne ser mennesker, de kan relatere til.  »Seerne ser programmet og tænker, at de kan gøre noget lignende. Vi har i England set en kæmpe stigning i salg af udstyr til bagning. Efter at »The Great Pottery Throw Down« blev vist, steg antallet af folk, der ville gå til keramik. Der blev endda solgt flere keramikovne,« siger Richard McKerrow.  FOF, der er den største udbyder af folkeoplysning i Danmark, og som udbyder mange keramikkurser, oplever også den stigende interesse for keramik i form af lange ventelister.  »Det er ikke nyt, at den modne del af befolkningen kan lide at arbejde med ler og glasur, men en gennemgående tendens er, at keramikken har fået fat i de unge. Det, som især appellerer til dem, er glæden ved at fremstille noget, der både er kreativt, personligt og unika,« siger Søren Hansen, chefkonsulent i FOF.  »Keramik appellerer især til de yngre deltagere, fordi de får en nærhed til materialet og kommer væk fra computerskærmen. De længes efter at lære et materiale at kende. Med keramik kan man fordybe sig i en proces, man selv er herre over   noget, der er umoderne på arbejdspladsen,« siger Lisbeth Holst-Jensen, der er keramiker og har undervist på FOF i mere end 30 år.  For 20-30 år siden gik nogle kursister til keramik for at hygge sig uden at tage selve keramikken så seriøst. Sådan er det ikke mere.  »De unge er ambitiøse og vil noget med deres ting. De bliver ofte ved i flere sæsoner. De sidste ti år er kursisterne blevet mere bevidst om, hvad de gerne vil og viser mig ting fra de sociale medier. De er velorienterede og har en professionaliseret, moderne tankegang, hvor de er skarpe på, hvad de vil have med hjem. Der er ikke noget sløs.«   Lisbeth Holst-Jensen vurderer, at omkring 75 procent af kursisterne på aftenholdene er under 35 år. De, der er over 60, kommer ofte i dagtimerne. Kursisterne er næsten udelukkende kvinder.  »En del af dem er ofte trætte, når de kommer, og skal lige have rystet arbejdsdagen af sig, men når de koncentrerer sig om keramikken, får de energien tilbage,« siger Lisbeth Holst-Jensen.  På Keramikskolen på Østerbro hænger små glasurprøver på væggene, så man kan finde den rigtige farve til sit lertøj. Fordelt rundt i små værksteder er deltagerne på et aftenhold i gang med deres sysler. Et par unge kvinder står i glasurværkstedet og dypper deres lertøj i glasur. I det store værksted diskuterer nogle deltagere, om man bør lave en serie af keramik i samme stil, eller om det bliver for tvangspræget, og i drejerummet sidder tre kvinder, der har helliget sig drejeteknikken. De placerer ler på en drejeskive og former det. Her skal man virkelig koncentrere sig, forklarer de. Lader man tankerne fare, klasker den vase eller skål, man arbejder på, hurtigt sammen. Men de synes også, at det er meditativt at høre den summende lyd fra drejeskiven, mens de fokuserer på det fugtige ler, som drejer mellem hænderne. På Keramikskolen kommer der deltagere til ugens kurser, og i weekenderne kommer mænd til logeaftener og kvinder til polterabender.  »Jeg tror, den stigende popularitet hænger sammen med Nomas fokus på kunsthåndværk og nordisk design. Mange restaurationer bruger service lavet af danske pottemagere, og derfra spredes interessen for keramik som ringe i vandet. Samtidig er der en stigende lyst til at lave sine egne ting,« siger Peter Durlev, der udover at være daglig leder på Keramikskolen er keramiker og indehaver af Durlev Keramik. Han fortæller, at det for fem år siden kunne være trægt med tilmeldinger, men at skolen i dag har ventelister til alle sine kurser.  Da Peter Durlev begyndte som keramiker i starten af 1990erne, tog han på udstillinger eller købte udenlandske keramikblade for at hente inspiration. I dag er folk godt hjulpet af internettet. Flere af hans kursister fortæller, at de bruger YouTube-videoer til at lære teknikker, og selv bruger han keramik-grupper på Facebook til at finde inspiration og sparring.  »Det kan godt være, at den krukke, en kursist har lavet, er lidt skæv, men når den kommer hjem at stå, får den en fin aura. Man har selv lavet den, og det er med til at gøre den værdifuld,« siger Peter Durlev.  »Ting kan få en stor værdi, når man kender processen bag. Det er ligesom, når kunder kommer ned i et galleri og ser værkstedet, og hvordan keramikken fremstilles. Produkterne bliver mere nærværende, og det giver dem en meget større værdi end de masseproducerede ligegyldigheder, man ser i livsstilsmagasinerne.«   Keramikvirksomheden Kähler har også mærket den stigende interesse for keramik de seneste år.  »For 20-30 år siden var keramik tæt på at være et udskældt materiale, der havde en bismag af et umoderne 1970er-look: tungt, mørkt og orange stentøj. Denne opfattelse begyndte at tage en drejning i begyndelsen af 2000erne og fik rigtigt ben at gå på for cirka fire-fem år siden, hvor der kom fokus på materialernes mangeartede muligheder. Keramik er igen blevet relevant og fremstår nutidigt,« siger Anders Øllgaard, Head of Marketing &amp; eCommerce hos Kähler.  Kählers kunder vil ifølge Anders Øllgaard have den gode, autentiske historie.  »Folk efterspørger produkter, der kan være med til at fremhæve deres personlighed og bidrage til en unik indretning i deres bolig. Vi er blevet mere opmærksomme på, hvor vi kommer fra, hvad der gør os til dem, vi er, og hvad vi gerne vil fortælle andre om os selv   også via de ting, vi omgiver os med.«   Kähler har siden foråret 2017 tilbudt mal-selv-kurser, hvor kunderne kunne male deres egen personlige Omaggio-vase på Kählers værksted i Næstved. Holdene har nogle gange været udsolgt op til fem uger i forvejen, og Kähler oplever, at folk bruger lang tid på at nørkle og være kreative.  »Konceptet rammer ind i en tidsånd, hvor folk ønsker at købe mere end blot et produkt. Som et modtræk til vores travle hverdag er der her mulighed for fordybelse samtidig med, at den skabende proces er i fokus,« siger Anders Øllgaard.  På aftenens hold nørkler Line Emma Jønson stadig med sin tekande. Hun gik i gang med den, fordi hun manglede en derhjemme, men hun havde ikke noget fast billede i hovedet af, hvordan den skulle se ud.  »Det tager bare form i ens hænder. Det er fedt at lave noget, man kan bruge derhjemme. Det ligger i tiden, at håndværkstraditionen er populær. Jeg kan godt lide, at min tekande kommer til at se lidt rustik ud.«     krnd@berlingske.dk   ØSTER SØGADE: Luften er frisk, der er en behagelig tempera -tur og ingen larm fra trafikken.  Det er en noget atypisk vandretur mellem Øster Søgade og Østerport for en januareftermiddag.  Forklaringen er, at vi befinder os cirka 30 meter under jorden, i Cityringens første tunnel på Østerbro, der går mellem tunnelbyggepladsen i Sortedam Sø og Østerport.  En stor, gul slange transporterer frisk luft ind i tunnelen, og tunnelboremaskinens hydrauliske pumper holder temperaturen oppe.  Boremaskinen Nora står lige nu stille på metroarbejdspladsen ved Østerport, hvor den ankom omkring jul. Her bliver den vedligeholdt, indtil den i denne uge fortsætter mod Marmorkirken.  » Det var en lidt langsom start fra Øster Søgade, fordi vi havde en lækage af grundvand.  Det var ikke noget farligt, men en irritationsfaktor, der gjorde, at vi skulle pumpe hele tiden, « fortæller Simon Taylor, der er tunnelchef i Metroselskabet.  Trods startvanskeligheder nåede Nora frem til Østerport, inden man var klar til at modtage hende, og mandskabet fik derfor en lidt længere juleferie.    Fire boremaskiner i gang   Boremaskinen Tria er netop begyndt sin vej fra Sortedam til Østerport. Det betyder, at man fra nu og frem til årskiftet vil opleve mest lastbiltrafik ved Øster Søgade, da der nu skal transporteres udgravet jord fra to boremaskiner til Nordhavn.  Det er også nu, at alle metrobyggeriets fire tunnelboremaskiner for første gang er i gang på samme tid, to af dem på Østerbro - ved Østerport og Sortedam Sø.  » Det er fascinerende. Det er det, vi har arbejdet op mod. Det med at støbe beton er ret kedeligt i forhold til, « siger Simon Taylor.    Mærker vibrationer   Alle stationer er udgravet, så de største risici og den mest larmende periode er overstået.  Metroselskabet får dog en del henvendelser fra naboer, der kan mærke tunnelboremaskinens vibrationer.  » Jeg tror for det meste, det er nysgerrighed. Folk vil høre, om det er os eller noget andet, de kan mærke, « siger Simon Taylor og tilføjer, at vibrationerne dog rimeligt hurtigt forsvinder.  Boremaskinerne borer nemlig 20-25 meter om dagen.  Metroselskabet har haft tunnelbyggeplads i Sortedam Sø siden 2012. Og i begyndelsen af 2017, når boremaskinerne når Københavns Hovedbanegård, er selve tunnelarbejdet færdigt.  » Vi er her indtil sidst i 2017, men det er meget begrænset arbejde, vi laver i det sidste halve år. På det tidspunkt er vi forhåbentlig i gang med metro til Sydhavnen, « siger Simon Taylor.  Selvom tunnelboremaskinerne er færdige i 2017 forsætter arbejdet på Øster Søgade: Herefter overtager arkitekter og mekaniske ingeniører byggepladserne, når der skal lægges skinner og elektriske installationer i tunnellerne, og stationerne skal indrettes.  UVi er her indtil sidst i 2017, men det er meget begrænset arbejde, vi laver i det sidste halve år.  SIMON TAYLOR, Tunnelchef i Metroselskabet.    JORD 70-80   ton jord kan en tunnelboremaskine grave ud på cirka en time.  Jorden transporteres til Nordhavn og indgår i opfyldningen på 100 hektarer, der vil gøre København en procent større.    Tunnelboringer   En tunnelboremaskine vejer 700-800 ton og er 110 meter lang. (et tunnelelement er 1,4 meter bredt og vejer 3,1 ton).  Øster Søgade er Cityringens største byggeplads.  Tunnelarbejdet med metro til Nordhavn starter fra Nordhavn i forsommeren og kommer til Sortedam i løbet af efteråret.  Lokomotiver kører tunnelelementerne frem og tager jord med tilbage. Der er cirka 70-80 ton per " tunnelring". Det er i øvrigt samme type lokomotiver, der blev brugt under Storebælt.  En tunnelboremaskine kan bore godt 20 " tunnelringe" i døgnet.  Boremaskinerne ved Sortedam Sø borer i kalk og flint fra Kridttiden.  32 stempler skubber boremaskinen frem. Selve borehovedet kører ved hjælp af seks store elmotorer.  Tunnelboremaskinen Nora nåede til Østerport før jul. En rød streg i tunnelen markerer, da man nåede halvdelen af Cityringens tunneler, der i alt udgør en strækning på 30 kilometer.  Nora borer i denne uge videre fra Østerport mod Marmorkirken, hvor den efter planen skal være fremme i slutningen af marts.  Når tunnelarbejdet er færdigt i første halvår af 30 , skal der lægges skinner og teknik til metroen. De første 15 tog til Cityringen er ankommet og bliver nu testet. Det er version . af det oprindelige " københavnermetrotog" med andre og færre sæder, der er lettere at rengøre.  Stationerne ligger lidt højere end tunnelerne.  Det gør, at man kan spare energi, når toget skal bremse ved og sætte i gang fra stationerne  Den højeste station på Cityringen ligger ved Vibenshus Runddel -omkring 15 meter under overfladen. Den dybeste ved Marmorkirken -cirka 32 meter under overfladen.  Weekendarrangementet betegnes som Østerbros folkemøde, og der er naturligvis gratis adgang. For at Østerbro Weekend skal blive en succes, kræver det, at lokale foreninger er repræsenteret. Interesserede, som vil stille op i et telt til sommerweekenden, kan henvende sig til lokaludvalget. Østerbro Lokaludvalg kan findes på: www.oesterbrolokaludvalg.kk.dk.  TOPMØDE: Hvad kan kandidaterne fra Østerbro tage med ind på rådhuset fra hverdagen her i bydelen? Og hvordan skal Østerbro og København udvikle sig de næste fire år? Det er noget af det, som du kan spørge de fremtrædende kandidater fra Østerbro om, når borgerrepræsentationens otte partier deltager med hver en kandidat til vælgermøde i Krudttønden, Serridslevvej 2, på onsdag 6. november klokken 19.    Velkendte kandidater   Og det bliver særdeles velkendte lokale kandidater, som deltager i mødet, nemlig: borgerrepræsentationens mest erfarne medlem Karin Storgaard ( DF), teknik-og miljøborgmester Ayfer Baykal ( SF), de nuværende medlemmer af borgerrepræsentationen Heidi Wang ( LA), Jonas Bjørn Jensen ( S) og Cecilia Lonning-Skovgaard ( V) og de øvrige håbefulde kandidater i panelet: Mette Annelie Rasmussen ( R), Helle Bonnesen ( K) og Karina Vestergård Madsen ( EL).    Sendes på tv   Næsten hele panelet er blevet portræteret i Østerbro Avis eller er på vej til at blive det før valget 19. november.  Østerbro Avis er ordstyrer til arrangeret, som sker i samarbejde med de politiske partier på Østerbro, TV Østerbro, som efterfølgende vil sende et sammendrag af debatten, og med støtte fra Østerbro Lokaludvalg.  Lokalavisen 2100 Østerbro udkommer månedligt indtil nytår    Medieverdenen   Udgiverne bag Lokalavisen Frederiksberg starter nu den femte lokalavis i hovedstadsområdet.  Det er Lokalavisen 2100 Østerbro, som nu er kommet på gaden. Den skal foreløbig udkomme en gang om måneden indtil nytår og derefter hver anden uge. Målet er, at den på længere sigt skal udkomme ugentligt.  Virksomheden udgiver herefter lokalavisen i Frederiksberg, Vanløse, Valby, Vesterbro og nu Østerbro.  Udgivelserne dækker desuden en del af Sydhavnen, og der er planer om at udvide dækningen, så den omfatter hele Sydhavnen.  Vi vil også på Østerbro lave en avis med et bredt "miks-, så alle læsere kan finde noget, der interesserer dem, så vi dækker alt fra kirke til kampsport, men med lidt ekstra vægt på kulturen, skriver udgiverne.  På Østerbro vil Lokalavisen 2100 Østerbro skulle konkurrere med Østerbro Avis, som Søndagsavisen i 2013 købte af Berlingske Media.  FLOW Indehaverne af LokalBolig Lyngby/ Virum udvider nu med en ekstra butik på Østerbro.  Det skyldes et fast flow af kunder mellem Østerbro, Lyngby og Virum.  Folk fra Lyngby og Virum flytter til Østerbro, og når folk fra Østerbro flytter ud, sker det ofte til Lyngby og Virum.  " Mange boligkøbere kommer netop fra Østerbro og søger til området i og omkring Lyngby og Virum, og der er bestemt også stor interesse den anden vej. Så med én, fælles ejerkreds bag vores tre Lokal-Bolig-butikker på Østerbro og i Lyngby/ Virum kan købere og sælgere let " flyde" mellem de to områder, og vi kan servicere vores kunder rigtig godt og hjælpe dem med lige præcis den bolig, de drømmer om', siger Jesper Strøm, der er indehaver af LokalBolig Lyngby/ Virum samt Østerbro.  Den nye Østerbro-butik er åbnet på Dag Hammarskjölds Alle ved Søerne. Sammen med den eksisterende butik på Østerbrogade 167 dækker man nu hele Østerbro - fra indre til ydre Østerbro samt Nordhavn.    Hurtigere: Både vejret og atleterne levede op til det nye Østerbro Stadion. Alt klappede perfekt, da Copenhagen Games løb af stabelen.

Foto: Flemming Schiller    OSA\2009\08\12\OSA20090812X11#0001.pdf   Den første udgave kom på gaden den 1. november 1929.  Det var en privat udgivelse på fire sider med en blandet mængde annoncer og redaktionel tekst om livet og begivenheder på Østerbro. Blandt andet kunne første udgave af Østerbro Avis fortælle om, at "Jacob Erlandsens G., Urbansg. og Borgmester Jensens Allé er Navnet paa de nye Gader ved Vibenshus, hvor et nyt Kvarter i disse dage nærmer sig sin Fuldendelse-.  Allerede i Østerbro Avis- første år var der et alternativ til avisen i bydelen. Korrekturlæser ved Berlingske Tidende Ejnar Hansen udgav fra 1929 Lyngbyvejs Avisen, en avis for Ydre Østerbro. Det blev købt op af reklamemanden K. Berggreen, som ændrede navnet til Ryvang Bladet og udvidede det med en version til Indre Østerbro: Østerbro Tidende, der dermed direkte tog kampen op med Østerbro Avis. I 1965 skete den første fusion, da K. Berggreen købte Østerbro Avis.  I begyndelsen af 1970' erne havde Det Berlingske Officin fået øjnene op for lokalavismarkedet og overtog i 1972 Østerbro Avis, der dermed blev en del af Berlingske Omegnsblade   senere Berlingske Lokalaviser. Men det var ikke slut med den lokale konkurrence eller fusioner.  Øbro Bladet var gennem mange år en lokal konkurrent udgivet af familien Flindt og var præget af en frisk tone. Efter mange års konkurrence blev Øbro Bladet i 1989 overtaget af Berlingske Lokalaviser og kort efter fusioneret med Østerbro Avis, men navnet lever stadig i folkemunde. Den dag i dag er der fortsat mange lokale, som taler om "Øbro Bladet-, når de egentlig omtaler Østerbro Avis.  Med fusionen med Øbro Bladet var Østerbro Avis i 1990' erne for første gang i sin levetid den eneste lokalavis i bydelen. Omkring årtusindskiftet overtog Berlingske Lokalaviser en række lokalaviser, der blev udgivet fra Bispebjerg Torv, og de flyttede sammen med Østerbro Avis i Parken, som dermed i pagt med tiden nu blev kaldt et mediecenter.  Den seneste konkurrencesituation på Østerbro Avis blev skabt oven på en række ændringer inden for Berlingske Lokalaviser i 2006. Det fik Flemming Hansen, der havde været mediechef for Østerbro Avis og Amager Bladet, til at skabe to nye lokalaviser på Østerbro og Amager. Med ham fulgte en række medarbejdere.  På Østerbro resulterede det i Lokalavisen Østerbro fra 1. marts 2007. Hurtigt blev det to ligeværdige konkurrenter i jagten på nyheder og historier fra bydelen. Annoncemarkedet var dog ikke stort nok til to udgivelser, og i slutningen af august 2009 blev det offentliggjort, at både på Østerbro og Amager fusionerede de tidligere konkurrenter. Ejeren af Østerbro Avis blev derefter "Lokalaviserne Østerbro og Amager A/S-, hvoraf Berlingske Lokalaviser ejer 60 procent og Lokalavisselskabet 40 procent. Flemming Hansen er direktør for det nye selskab.  Det er stadigvæk "Lokalaviserne Østerbro og Amager A/S-, der udgiver Østerbro Avis, og Flemming Hansen er fortsat direktør. Men Berlingske er ikke længere hovedaktionær, det er North Media   der i øvrigt udgiver Søndagsavisen og en række andre lokalaviser   der 1. november 2013 overtog aktiemajoriten, som steg til 70 procent. Lokalavisselskabet sidder på de sidste 30 procent.  VÆRESTED: De blev beskåret fra 600.000 kroner til 30.000 kroner, da Socialudvalgets penge for 2013 blev fordelt.  Men nu får værestedet Nabo Østerbro alligevel det meste af beløbet igen. Partierne bag budgetforliget på Københavns Rådhus -Socialdemokraterne, SF, Enhedslisten, de radikale og Liberal Alliance, har besluttet at støtte værestedet med 400.000 kroner af overførselsmidlerne på 850 millioner kroner af ubrugte penge fra i fjor.  Og det glæder daglig leder af Nabo Østerbro Carsten Wang Jørgensen.  » Det er jeg glad for. Det hjælper med at dække de udgifter, vi mangler. Nu kan vi ånde de næste par måneder, « siger han.    Løser ikke problem   Carsten Wang Jørgensen har tidligere udtalt, at det kunne komme på tale at opsige nogle lokaler og dermed skære ned på aktiviteterne, der både foregår i Odensegade og i Vibenshave på Nygårdsvej. Hvis den nye tilførsel af penge ikke var sket, havde Nabo Østerbro mistet omkring 20 procent af sit budget.  Udover pengene fra Socialforvaltningen modtager værestedet den største del af sine midler fra sundheds-og omsorgsforvaltningen, som er den del af Københavns Kommune, der har ældreområdet under sig.  Selvom Carsten Wang Jørgensen er glad for den nyeste udvikling, konstaterer han, at Nabo Østerbro langt fra er fremtidssikret.  » Det løser ikke vores fremtidige problem, hvis vi vil miste 20 procent af vores penge fremover. « .    Tid til løsninger   Socialborgmester Mikkel Warming ( Enhl.) gav for nyligt over for Østerbro Avis udtryk for, at han håbede, at Nabo Østerbro ville blive tilgodeset af overførselspengene, efter hans egen forvaltning havde skåret i støtten til værestedet. Det kom til at holde stik.  » Det er jeg rigtig glad for.  De laver et fantastisk stykke arbejde, « siger han.  Mikkel Warming har gennem årene flere gange rost Nabo Østerbro og dets aktiviteter over for ældre, men han konstaterer også, at der er kommet en skarpere opdeling mellem ældre-og socialområdet, og derfor hører Nabo Østerbro primært hjemme i sundhedsog omsorgsforvaltningen.  På spørgsmålet om hvorvidt Nabo Østerbro skal vænne sig til mindre kommunal støtte i fremtiden svarer han: » Jeg siger ikke, at de nødvendigvis skal permanent ned i drift, lad os se om det gode arbejde, de laver, ikke kan støttes fremover, så vi stadig har Nabo Østerbro, « siger han håbefuldt, uden dog at ville sige på hvilken måde, det kan ske.  » Men nu er der tid til at finde ud af nogle løsninger, « siger borgmesteren, der stopper i københavnsk politik til nytår.    Deler æren med andre   Mikkel Warming deler i øvrigt æren for, at det lykkedes at finde penge til Nabo Østerbro med de øvrige partier i forliget, særligt Socialdemokraterne.  Og det er da også flere socialdemokratiske nøglefigurer, som er og har været involveret i værestedet.  Stifteren og den mangeårige formand Carl-Einar Jørgensen har været aktiv socialdemokrat i mange år og blandt andet tidligere medlem af borgerrepræsentationen, og den nuværende formand Lars Kramer Mikkelsen er såvel tidligere folketingsmedlem af medlem af borgerrepræsentationen for samme parti.  INDLEDNING: Byudvikling og nye kvarterer er noget af det, som Østerbro Avis skriver meget om i dag.  Det gjorde avisen også for 85 år siden, hvor den udkom for første gang 1. november 1929.  Her blev det i det første nummer beskrevet, at » Jacob Erlandsens G., Urbansg.  og Borgmester Jensens Allé er Navnet paa de nye Gader ved Vibenshus, hvor et nyt Kvarter i disse dage nærmer sig sin Fuldendelse. « Nye vejnavne skriver vi også om i dag, men i andre kvarterer.  Meget er da også forandret i løbet af 85 år -også på avisen.    I Parken for 10 år siden   Siden sin begyndelse har Østerbro Avis haft mange adresser, haft flere forskellige lokale konkurrenter, som avisen er fusioneret med og haft et hav af forskellige ejerskaber.  Vi koncentrerer vi os her om udviklingen de sidste 10 år, og der er såmænd nok at tage fat på.  I november 2004 holdt Østerbro Avis stor 75 års reception i Parken, hvor avisen dengang delte lokaler med Lokalavisen Nørrebro og Nord-Vest og City Avisen og var ejet 100 procent af Berlingske.  Undertegnede var dengang netop begyndt som journalist på dette mediecenter. Jeg skrev primært for de to øvrige udgivelser, men boede i forvejen på Østerbro og fulgte derfor Østerbro Avis ganske tæt.    Splittelse og samling   Et par år efter blev Østerbro Avis splittet. På grund af utilfredshed med ændringer hos ejeren Berlingske, gik bladchef Flemming Falk Hansen i begyndelsen af 2007 solo og skabte Lokalavisen Østerbro, hvor han tilbød denne skribent at blive redaktør. Den titel har fulgt mig siden.  Lokalavisen Østerbro flyttede ind på Blegdamsvej, mens Østerbro Avis i samme periode flyttede væk fra Parken og til Aldersrogade.  Markedet på Østerbro var dog for presset til to aviser, og de to aviser blev fusioneret fra 1. september 2009 under det gamle navn » Østerbro Avis « . Akkurat som andre konkurrenter som Ryvang Bladet, Østerbro Tidende og Øbro Bladet tidligere i historien var fusioneret med Østerbro Avis.    Atter på Østerbrogade   Fra 2009 flyttede Østerbro Avis atter ind på Østerbrogade, hvor avisen tidligere havde haft hjemme i mange år.  Frem til årtusindeskiftet lå den i nummer 46, og fra 2009 lå avisen i nummer 79 i den karakteristiske bygning, der også rummer svømmehallen, Park Café og Park Bio.  Og som følge af fusionen var Østerbro Avis som tidligere alene igen. Lokalavisen for Nørrebro og Nord-Vest og City Avisen blev flyttet væk fra Østerbro til andre lokaliteter i Berlingske-regi.    Overtaget af North Media   Så var det nogenlunde roligt i fire år. Men tak for kaffe der har været mange ændringer det seneste år.  Først solgte Berlingske alle sine lokalavisaktiviteter øst for Storebælt. Det gjaldt også de 60 procent, de ejede af Østerbro Avis, som Berlingske havde været involveret i gennem mere end 40 år.  Disse aktier overtog North Media, der blandt andet driver avisdistribution og Søndagsavisen, i efteråret 2013.  North Media ejer nu 70 procent af avisen. De resterende ejes af Lokalavisselskabet, som er direktør Flemming Falk Hansens firma.  Igennem alle forandringerne gennem de seneste 20 år på Østerbro Avis, har han haft en rolle at spille.    Flyttede til Langelinie   Ejerskiftet er dog ikke den eneste markante nyhed, der er sket i vores helt egen verden det seneste år.  Det var Berlingske, der havde lejemålet på Østerbrogade, og derfor måtte Østerbro Avis flytte til nye lokaler på Langelinie Allé 27C i foråret 2014.  Her inviterede vi læserne til søs til indflytningsreception på båden Bjørnsholm i vandet bag vores lokaler i august.  Mange kan muligvis beskylde Østerbro Avis for meget, med rette eller urette, men en ting, som ingen vil kunne beskylde os for, er at ligge stille.  På trods af utallige adresser, ejerforhold og fusioner gennem 75 år, er formålet dog helt det samme, som det var ved den første udgave af Østerbro Avis 1. november 1929: » . . som vi haaber skal blive til Gavn og Glæde for bydelen. «.  Østerbro Avis har rundet 85 år Det seneste år har avisen både skiftet hovedaktionær og adresse.  Et enigt kulturudvalg afsatte forleden 40 millioner kroner til moderniseringen af det slidte Østerbro Stadion. Pengene skal blandt andet bruges på at opgradere fodboldbanen og atletikfaciliteterne.  B93 og Skjold har indtil videre spillet på Østerbro Stadion på en dispensation fra DBU, der kræver at fodboldbanen har 1. divisions-niveau. Det får den med moderniseringen, hvor også tribunen langs Idrætshuset bliver   overdækket og udbygget, samtidig med at lysanlæg og resultattavle får en kærlig hånd. På atletiksiden udvides der til otte løbebaner, ligesom der bliver genetableret faciliteter til længdespring, stangspring, højdespring, kuglestød og klubhus.  "Østerbro Stadion er utidssvarende og nedslidt, og de lokale fodbold- og atletikklubber har længe ønsket mere tidssvarende og moderne faciliteter," siger kultur- og fritidsborgmester Martin Geertsen (V), der håber at moderniseringen på sigt kan være med til at trække større, sportslige begivenheder til København.  "Jeg ser moderniseringen i sammenhæng med en vision om at markere København som en by, der kan huse internationale idrætsbegivenheder. For atletikken gælder det blandt andet landskampe, junior-europamesterskaber og Europacup for klubhold," siger borgmesteren.  Bevillingen til Østerbro Stadion indgår i en større idrætsplan for Østerbro, der også omfatter nye faciliteter til Fælledklubberne og en ny skøjtehal ved Ryparken.  Moderniseringen af Østerbro Stadion starter i august 2008 og forventes afsluttet i maj 2009.  FRA VOR EGEN VERDEN: Da lokale ugeaviser fra hele Danmark traditionen tro var samlet til årsmøde i sidste uge, blev der som sædvanlig sat pris på god lokaljournalistik.  Inden for kategorien » Nyheder « opnåede Østerbro Avis hædrende omtale.  Det skete for artikelserien om trafikken i Vordinggade.  Her har Østerbro Avis skildret, hvordan Københavns Kommune uden forudgående høring eller på anden måde demokratisk involvering har foretaget en dramatisk omlægning af trafikken, så den eneste forbindelse mellem det centrale Østerbro og det store byfornyelsesområde Nordhavn er beboelsesgaden Vordingborggade.  Kommer hele vejen rundt Det betyder en tredobling af trafikken i gaden og langt mere tung trafik.  » Østerbro Avis kommer i artikelserien hele vejen rundt om problematikken og dokumenterer både den manglende demokratiske proces, som kommunen erkender, skildrer konsekvenser for borgerne i gaden og får kommunen til fremadrettet at fortælle, hvad der nu skal ske, « lød de rosende ord fra dommerkomitéen.  Siden Østerbro Avis gik ind i sagen, arrangerede kommunen et borgermøde og vil nu foretage trafikale ændringer for en halv million kroner for at forbedre de trafikale forhold i Vordingborggade.  » Det har været så uigennemsigtigt, og borgerne har været så uoplyste om trafikforholdene i deres gade. Det er ikke særlig demokratisk, « siger journalist Line Weldingh, som står bag artikelserien om forholdene i Vordinggade, der er grundigt beskrevet i 10 artikler mellem december 2013 og august 2014.  Bydele og Ole Søegaard Det er ikke første gang, der er sat pris på Østerbro Avis' journalistik ved Ugeavisernes Årsmøde.  I 2006 modtog avisen specialprisen på 10.000 kroner sammen med Lokalavisen for Nørrebro og Nord-Vest og City Avisen, som der dengang var fælles redaktion med. Prisen blev tildelt for » Høj standard.  Højt engagement, opsøgende og med mange gode idéer. « Samme år var der bronze til Østerbro Avis i kategorien » Nyheder « for artikelserien om ændringerne i de københavnske bydele, hvor Ryparken og Emdrup Øst blev sendt fra Østerbro til Bispebjerg på de kommunale (men stadig den dag i dag er del af Østerbro i Østerbro Avis' definition).  I 2012 modtog Østerbro Avis sølv i kategorien » Lokale features « for artikelserien om Ole Søegaard, manden der mellem tresserne og firserne blandt andet gik rundt på Østerbro i dametøj og med hunde i barnevogn.  En artikelserie som baserede sig på læsernes erindringer og mange henvendelser.  Det har været uigennemsigtigt, og borgerne har været uoplyste om trafikforholdene i deres gade LINE WELDINGH, journalisten bag artiklerne.  Østerbro Avis opnåede i sidste uge hædrende omtale for artikelserien om trafikken i Vordingborggade ved Ugeavisernes Årsmøde.    Hvad er det bedste ved Østerbro?   En god blanding af lavt tæt byggeri med gode pladser og grønne områder, hvor man kan mødes og hygge sig sammen.    ...og det værste?    Den meget anmassende måde motorvejen fra Helsingør er ført ind gennem det yderste af Østerbro på. Den skulle, som oprindeligt foreslået, have være ført ind som tunnel helt til Fælledparken. Jeg frygter man er i gang med en tilsvarende miljømæssig fadæse med tilslutningen til Nordhavnsvejen.    Hvad er en typisk østerbro borger?   Det er en blanding af alle samfundsgrupper. Fra beboerne i de mange villaer til beboerne af gode lejligheder. Folk bor godt på Østerbro og er generelt meget hjælpsomme, hvilket blandt andet ses af det rige foreningsliv bydelen har.    Er du sådan en?    Jeg har boet på Østerbro siden jeg med mine forældre flyttede til Emdrup Banke i efteråret 1942. Jeg var et halvt år gammel og nød godt af den frie natur området kunne byde på. Jeg har været aktiv i foreningslivet på Østerbro i hele mit voksenliv og mener selv at jeg er et godt eksempel på en god Østerbro borger.    Hvor køber du helst ind?   Jeg køber det meste af det der spises i familien. Dagligvarer er henholdsvis Irma på Emdrupvej, Superbest ved Skt. Kjelds Plads, lige over for ældrerådets kontor, eller Føtex i Østerbro Centret. Specialiteter og tøj købes på Østerbro- og Ndr. Frihavnsgade. Kød køber jeg dog hos en rigtig slagter på Jagtvej. Jeg sætter stor pris på Østerbros mange små specialbutikker.  Hvor har du sidst spist på Østerbro  og hvordan var det?  Sidst vi spiste frokost ude var på Cafe 'Jorden Rundt' der ligger dejligt ned til Svanemøllehavnen og den kommende strand. Dejlig beliggenhed og rimelige priser og lige til pas i afstand til en god cykeltur fra hjemmet i Emdrup Banke.    Hvor vil du helst tilbringe en solskinstime?   I min have eller i Fælledparken!  Hvis du får besøg fra provinsen  hvad skal de så se på Østerbro?  Ubetinget verdens ældste byggelegeplads  Skrammellegepladsen og måske også lystbådehavnen ved Svanemøllen.    Hvad er dine fremtidsønsker til Østerbro?   At Emdrup Øst igen bliver en del af Østerbro, således som den har været det hele mit liv, og at den kommende Nordhavnsvej må blive lagt i tunnel fra kommunegrænsen ved Lundehussøen og helt ud til Nordhavn.    af christian m. olsen     foto: pernille høy malmstedt   Der var strålende forårsvejr og mange tilskuere rundt om kunstgræsset, da Østerbro IF tog imod Amager FF i serie 1.  Kampen blev spillet ved middagstid 2. påskedag, og rigtig mange mennesker var lokket i Fælledparken i det dejlige vejr.  Mens ungerne hoppede rundt på legepladsen, var der 22 yngre mænd, der legede med en bold inde på banen, og der var gang i sagerne.  Amager FF er det totale bundhold i serie 1 -det er gået tilbage for det tidligere københavnsseriehold fra Kastrup, men i mandags var der ikke meget bundhold over amagerkanerne.  Østerbro IF fik kamp til stregen, kom bagud 0-1, men fik reduceret på straffe. Amagerkanerne kom på 2-1, men Østerbro fik udlignet og senere scoret et flot sejrsmål.  Tre point var hjemme -og nogle slukørede modstandere måtte forlade Østerbro og sætte kursen mod Amager. Nu ser det sort ud i bunden for Amager FF.  Østerbro IF er på femtepladsen med 29 point -der er syv op til oprykningspladserne.  Holdet spiller næste gang på lørdag 2. april kl. 11 hjemme i Fælledparken mod IF Føroyar.  Hvis min vej går forbi SuperBest har de en lækker gedeost, som er en delikatesse, jeg lærte at kende på Korsica. Sammen med en lækker chorizo og frisk flute, og måske lidt vin, smager det jo af sommer og gode minder.  Hvad er en typisk Østerbro-borger og er du sådan en?  Her er jo dejligt mange forskellige mennesker af forskellig nationalitet på Østerbro: unge, gamle, familier og singler. Mon ikke jeg hører ind under én af de grupper?  Hvad fik dig til at flytte til Østerbro og hvornår?  I 1994 flyttede jeg sammen med min kæreste i en andelslejlighed i Classensgadekvarteret. Hun var fra Østerbro og ville gerne blive boende i området. Jeg kom fra Nørrebro, som jeg egentlig var glad for, men faldt hurtigt til, da jeg oplever Østerbro som mere lys og luftig. Nu er vi lige flyttet til ydre Østerbro i en større lejlighed. Der er ikke den store forskel, da det jo stort set bare er på den anden side af Fælledparken.   Hvor har du sidst spist på Østerbro, og hvordan var det?  Thai-mad er altid godt, og der er en glimrende restaurant på Østerbrogade, som jeg ikke lige kan huske navnet på.  Ellers benytter jeg mig ofte af de mange gode caféer og takeaway steder på Østerbro.  Hvis du får besøg fra provinsen, hvad er så det første du viser frem på Østerbro?  I øjeblikket er det vel egentlig den nye lejlighed, der er stor nok til at have overnattende gæster. Så kan de beundre hvor dygtigt jeg har sat hylder op! Dernæst bør de vel se Kastellet, søerne og Fælledparken alt efter vejr og humør.  Hvor på Østerbro vil du helst tilbringe en solskinstime?  Ja, hvad med en is på Langelinie eller en kaffe fra Kafferiet ved Kastellet?    Hvad er det bedste ved Østerbro?   Mangfoldigheden af mennesker, specialbutikker, caféer.  Om sommeren er her masser af grønne områder, hvor man kan nyde vejret. Alt er inden for cykelafstand. Og der synes hele tiden at være et eller andet arrangement, hvis man er til sådan noget: loppemarked, musik, dansescene eller sågar hattekonkurrencer.  Hvad ved Østerbro kan få dig til at overveje at flytte?  Parkeringssituationen er, for at sige det mildt, anspændt. Og ligeledes er trafikken blevet voldsommere. Men mon ikke det er gældende for København som helhed?  Jeg håber også på, at kommende bygherrer tænker i æstetiske baner, når der skal nybygges. Det er bare så meget sjovere at gå rundt i en bydel med karakter end kedelige, ligegyldige bygninger.  Og når nu vi er ved det: Så skal der da også være meget mere musik i vores bydel. Tag og genindfør udendørs livemusik i Fælledparken!  Hvilke nye tiltag på Østerbro ser du mest frem til eller er du mest skeptisk over for?  Det lyder spændende med den nye strandpark ved Svanemøllehavnen. Det vil jeg se frem til. Ligeledes lyder det også helt rigtigt med en metrostation, selvom det sikkert bliver nogle hårde år for området med byggeriet.  Og så hører jeg at Park Café genindfører livemusikken. Held &amp; lykke og thumbs up til de nye ejere.    Af Marie Varming     Foto: Klaus Sletting   Radiosport: Hver onsdag kl. 13 er der nyheder om den lokale sport på 105,9, når mediemanden Børge Madsen er ved mikrofonen i Rødovre Kanalen. Trods studiets placering i Rødovre dækker Børge Madsen sporten meget bredt og når ud over det meste af København.  Børge Madsen er tidligere sportsredaktør og bruger nu sin tid på at fortælle om den lokale sport hver onsdag.  "Programmet dækker et område fra Amager, Østerbro og helt til Skovlunde, så det meste af hovedstadsområdet er med," siger Børge Madsen.  Her har han i samarbejde med Østerbro Avis oplæsning af de lokale nyheder og fokuserer især på B.93, Skjolds bedste dame- og herrehold, serieklubber som HB, Viktoria og Østerbro IF, i sæsonen på tennis, badminton, håndbold - samt naturligvis de mange andre sportsgrene, der dyrkes på Østerbro.   "Jeg glad for samarbejdet med Østerbro Avis, for jeg får mange af mine nyheder derfra," siger Børge Madsen her få minutter inden, han skal til mikrofonen.  Børge Madsen får flere og flere lyttere, der kan lide hans mix af god musik og den lokale sport, som han ganske levende selv følger med i.   BARSEL: Hver den første tirsdag og onsdag fra 10.30 i efterårets måneder er små østerbroere og deres mødre kommet på Bibliotekerne på Østerbro.  Her har de kunnet få information om førstehjælp til babyer, høre om babytegn samt møde andre barslende.  Til babycaferne er det ofte på babyernes primisser at foredraget bliver afholdt. Det er meget hyggeligt at være med til, ikke mindst når der kravles, tages bøger ned fra hylderne, grines og af og til grædes.  I november er der mulighed for at tage mor med på biblioteket og se Oscarvinderen » Kongens tale « på Øbro jagtvej Bibliotek.  På Østerbro Bibliotek er der mulighed for at høre forfatteren Nina Brandt fortælle om at få familielivet i balance når man har fået en lille ny.  Nina Brandts bog » Den gode barsel. En guide til et familieliv i balance « kan du låne på biblioteket.    Baby-yoga og barselmad   I december er der mulighed for at prøve babyyoga på Øbro Jagtvej Bibliotek: Yoga er sjovt og udfordrende -for både baby og forældre. Det udvikler kropsbevidstheden og fremmer kommunikation mellem jer. Vi synger lette danske børnesange mens vi laver sjove yogaøvelser og blide stræk gennem leg. Du får som forælder konkrete bud på at holde den lille på en afslappet måde, så du undgår at få ondt i ryggen. Hvis du ikke kan få plads til dette arrangement, kan du kontakte yogacompaniet.  dk som ligger her på Østerbro På Østerbro Bibliotek i december kan du få inspiration til kosten i : Sund kost til den nybagte mor. Det er ved ernæringsekspert Jane Sundstrup Vel mødt på Biblioteket.    Åbne Værksteder på Østerbro   Gå foråret i møde og indtag Østerbro på en tur rundt til de værksteder, hvor Kunst2100 præsenterer deres nyeste værker indenfor mange kunstgenrer. Alt fra maleri, grafik, tegninger og mixed media til objekter, smykker og skulpturer i stentøj og bronze. Træd ind bag facaderne og se kunstnernes spraglede atelierer og fyldte værksteder. Mød kunstnerne og bli' klogere på den kunst, du vil investere i.    Kunst2100   Kunstnersammen- slutningen har 65 medlemmer, der alle arbejder på Østerbro. Navnet henviser både til Østerbros postnummer og til det 21. århundredes kunst. Formålet med Kunst2100 er at skabe et netværk for udøvende kunstnere på Østerbro. Ved at arrangere forskellige aktiviteter, der formidler kunst og kultur, bidrager foreningen til det kulturelle liv i Østerbros bymiljø og giver bydelens kunstnere mulighed for at udstille og sælge egne værker.  Kunst2100, der har modtaget støtte fra Østerbro Lokaludvalg, har haft god fremgang det forløbne år. I fjor udstillede 28 kunstnere på 8 værksteder, i år udstiller 32 kunstnere på 14 værksteder.  Navne og adresser findes på Kunst2100s hjemmeside og på foldere, som er uddelt overalt på Østerbro.  Læs mere på:  Billederne: Linda Chez Loulou, Lene Tiedemann og Elna Christiansen.  NYTÅRSHILSEN: Østerbro Lokaludvalg ønsker alle et godt nytår, og vi ser frem til nye, spændende aktiviteter i 2017.  Lokaludvalgets arbejde vil blandt byde på dialog med Borgerrepræsentationens politikere i forbindelse med valgåret, færdiggørelse af den nye bydelsplan 2017 og nye former for borgerdialog.  Til Lokaludvalgets månedlige møder inviteres BR-politikere til en gensidig snak om, hvad politikerne har af planer for Østerbro, og hvad lokaludvalget har af ønsker til Østerbro.  Det vil også være et tema til den årlige Østerbroweekend i juni i Fælledparken.  I 2017 skal vi lægge sidste hånd på den nye bydelsplan -bl. a. på baggrund af de input, vi har indsamlet fra østerbroere i løbet af 2016. Vi vil præsentere vores bydelsplan for borgere, samarbejdspartner, foreninger og andre interesserede i løbet af foråret, inden den skal i politisk behandling på rådhuset.  I 2017 vil vi også fortsætte vores arbejde med involvering af unge i lokaldemokrati og udvikling af bydelen.  Derudover vil vi også sætte nogle nye tiltag i søen. Vi inviterer blandt andet til fastelavnsfest på Sankt Jakobs Plads, og vi har oprettet en ny pulje til aktiviteter i forbindelse med Kulturhavn 2017.  Vi har i slutningen af 2016 fået oprettet et digitalt borgerpanel, og i starten af det nye år sender vi den første spørgeskemaundersøgelse ud til panelet.  Du kan stadig nå at tilmelde dig Østerbro Borgerpanel. I løbet af dette år skal vi også i gang med at undersøge, hvordan vi kan bruge ikke-digitale metoder til at supplere eller udvide Østerbro Borgerpanel, så vi kan nå ud til endnu flere borgere.  2016 har været et begivenhedsrigt år for Østerbro Lokaludvalg, blandt meget andet har vi arbejdet med.: -Udvikling af Østre Gasværksgrunden.  -Sundhedshuset Indre by/ Østerbro blev indviet i Randersgade i marts 2016.  -Parkering og trafik har også fyldt i vores arbejde.  -Buslinje 14 får omlagt sin rute mellem Ryparken og Trianglen.  -De ældres forhold på plejehjemmene ligger os meget på sinde, og vi har bl. a. afholdt et julearrangement for Østerbros ældre borgere på Fælledgården Plejecenter.  Tak til alle jer aktive borgere og samarbejdspartnere, der i 2016 har bidraget til udviklingen af Østerbro med aktiviteter, forslag og arbejdskraft. Vi glæder os til i det nye år fortsat at skabe udvikling og aktivitet i bydelen for og med jer Østerbroere.  Rigtig godt nytår.  Tak til alle jer aktive borgere og samarbejdspartnere, der i 2016 har bidraget til udviklingen af Østerbro med aktiviteter, forslag og arbejdskraft.   Københavns Kommune vil imod de lokale idrætsklubbers ønske ombygge Østerbro Stadion til at være et rent atletikstadion.    PÅSKØNNELSE: I foråret vandt den lokale afdeling af DUI Leg &amp; Virke Østerbro Kulturpris.  Det gjorde de for blandt andet at arrangere fællesspisning for familier uden at kræve medlemsskab og idrætstilbud for børn for billige penge.  Det er både nytænkning og noget, der kommer andre end den kreds, som i forvejen var medlemmer, til gavn.  Kender du en forening eller netværk på Østerbro, som også er gode til at tænke nyt, utraditionelt og skabe noget, som kommer bydelen til gavn, så kan du indstille dem til Østerbro Kulturpris i 2017.  Prisen bliver til foråret uddelte for femte gang og er et samarbejde mellem Kultur Østerbro, Danske Bank og Østerbro Avis.  Det er Kultur Østerbros pris, og Danske Bank sponserer den med 30.000 kroner, der uddeles til vinderen ved et arrangement i Krudttønden.  Pengene skal bruges til nye initiativer i foreningens eller netværkets regi.    Sådan indstiller du    Kender du en forening eller et netværk på Østerbro, som gør en helt særlig indsats for borgerne i bydelen, så kan du indstille dem til Østerbro Kulturpris på 30.000 kroner  Du kan finde en indstillingsformular på Kultur Østerbros hjemmeside: www.kulturoesterbro.dk  Du kan også finde blanketter i Kultur Østerbros mange afdelinger på Østerbro, blandt andet bibliotekerne, og hos Danske Bank på Trianglen ØSTERBROTAL 5.  februar er deadline for indstillinger til Østerbro Kulturpris.  Prisen uddeles til april Tidligere vindere: 2013: Fritidsforeningen Kildevæld 2014: Copenhagen Cultural Network 2015: ØsterGro 2016: DUI Leg &amp; Virke.  SOCIALDEMOKRATISK: Fra en markant kvinde til en anden.  Socialdemokraterne på Østerbro har valgt Pernille Rosenkrantz-Theil som ny folketingskandidat, efter den lokale kandidat gennem 13 år Helle Thorning-Schmidt har meldt ud, at hun forlader dansk politik her til foråret, da den tidligere statsminister har fået en toppost i internationalt Red Barnet.    Tidligere opstillet lokalt   Det er ikke første gang, at Pernille Rosenkrantz-Theil stiller op på Østerbro.  I sin tid var hun kandidat i den daværende Østre Storkreds for sit tidligere parti Enhedslisten, som hun repræsenterede i folketinget 2001-2007.  Som socialdemokratisk folketingsmedlem siden 2011 har hun først været stillet op på Fyn og siden i Sjællands Storkreds, men da hun selv bor i hovedstaden, vil hun gerne stille op her.  » Når Helle forlader dansk politik, giver det god mening for mig at stille op her, « siger hun.    Boliger og miljø   Pernille Rosenkrantz-Theil nævner billigere boliger og grøn omstilling som noget af det, hun kæmper for, og som er særdeles relevant både i hovedstaden som helhed og også på Østerbro, hvor hun er særdeles opmærksom på klimakvarteret.  Modsat Helle Thorning-Schmidt bor Pernille Rosenkrantz- Theil ikke på Østerbro, men på Falkoner Allé på Frederiksberg.  Hun mener, at Frederiksberg og Østerbro har det til fælles, at der er store kontraster i befolkningssammensætningen med mennesker med mange ressourcer og folk, der er ramt af fattigdom.  Omkring 80 mennesker mødte op, da Socialdemokraterne på Østerbro holdt generalforsamling i lørdags. Marie Borum blev valgt som kredsbestyrelsesformand.  thof.  Pernille Rosenkrantz-Theil er født i 1977 og er socialordfører for Socialdemokraterne og har tidligere været energiordfører.  Østerbro I.F. tæller blot 500 medlemmer. Der bliver lagt vægt på det sociale, og for Østerbro er det en stor begivenhed at et SAS Liga-hold kommer på besøg for første gang. Men klubben er skuffet over den manglende dialog med Viborg.  - Vi har i en uge forgæves forsøgt at få fat i Viborg, da vi gerne ville have hørt hvad vi kunne gøre for dem før og under opholdet her på Sjælland. Vi ville gerne have budt på en sandwich efter kampen, og jeg ved heller ikke hvor de vil klæde om, funderer næstformand Linda Sørensen overfor bold.dk.  I Østerbro regner man med at SAS Liga-holdet får sig lidt af et kulturchok, når Viborg møder op på en bane der langt fra minder om noget fra SAS Ligaen.  - Vi forventer omkring 200 tilskuere til kampen i Fælledparken, hvor en snor om banen udgør den manglende tribune. Jeg tror simpelthen at de undervurderer os fuldstændig, og så kan vi måske overraske, siger Linda Sørensen.  Spillerne hos Østerbro ønsker selv kun at spille på Klosterfælleden i Fælledparken, hvor holdet har vundet de to første runder, senest mod Fremad Amager med 5-4 på straffespark.  - Rent økonomisk kan det heller ikke betale sig at spille på Østerbro Stadion. Vores højeste tilskuertal nogensinde, var mod Lyngby i pokalturneringen for nogle år siden, der var vi 600 samlet omkring banen, slutter Linda Sørensen, der forventer at Viborg får et kulturchok når de møder op.  Østerbro IF blev stiftet i 1998 som en sammenslutning af Østerbro-klubberne, Østerbro's Boldklub og Ryvang Fodbold Club, og indtager i dag en placering i den tunge ende i Danmarksseriens kreds et, som nummer 11 med 9 point for 8 kampe.   Klik her for at åbne originalartiklen på Bolddk.com   Da Ali Sarsar skulle finde på et godt navn til sin enmands lokalliste på Indre Østerbro, faldt hans øjne på en af bydelens mest markante bygninger.  Et sted hvor mange øbroere holder af at komme:  Svømmehallen.

»Alle kender Østerbro Svømmehal og området omkring Fælledparken og Parken,« begrunder Ali Sarsar, 56 år, p.t. HF-studerende, gift og far til fem børn, heraf to hjemmeboende.

Det gjorde heller ikke noget, hvis navnet var iøjnefaldende og kaldte på smilet.  Så Sarsar stiller op som formand og eneste kandidat for liste T, Svømmere-Østerbro; og han har et begrundet håb om at komme ind som et af de 21 medlemmer af bydelsrådet ved

valget 21. maj.  »Jeg fik masser af underskrifter, da jeg gik rundt og bankede på døre for at kunne stille op.  Så jeg håber, jeg også får stemmer nok,« siger Ali Sarsar.

Siden han kom til Danmark for 30 år siden fra Marokko, »sommerlandet«, som han kalder det, har han bevæget sig rundt i det meste af København som chauffør, bedemand, rengøringshjælp på restauranter, skolebetjent med mere.

Så kontaktnettet er i orden.

De seneste 13 år har han boet på Strandboulevarden, hvor han af og til fungerer som præst i den muslimske menighed.

  Beskæftigelsen   Han kan lide Østerbro.  Især kvarteret, hvor han bor med de store grønne, ryddede gårdanlæg og det nære samvær mellem beboerne, der lever »som i en lille by i byen«.

At fremme det tætte lokalliv er derfor også det største programpunkt for Svømmere-Østerbro.

»Jeg forestiller mig, at man kan flytte administrationen ud i små centre, hvor borgerne kan komme med deres henvendelser til bydelsrådet eller kommunen.  Der kan de få hurtigt svar eller hjælp, så deres sag bliver ekspederet videre i systemet,« siger Ali

Sarsar.

»På samme måde kunne man lave små lokale klinikker eller skadestuer, hvor folk kan blive hurtigt behandlet for sår eller småskavanker.  Så kan man overlade de store operationer til Rigshospitalet,« mener Sarsar.

At fremme beskæftigelsen er også en kommende opgave for bydelsrådet.

»Der går mange ledige unge rundt og gemmer sig.  Det må være muligt at få fat i dem og skaffe dem noget fornuftigt at lave.« Politisk vil Ali Sarsar ikke vælge side.  Han har ikke selv nogen partibaggrund og er parat til at samarbejde med alle.

»Det vigtigste er, at man er indstillet på at gøre et stykke frivilligt arbejde og diskutere problemerne.«

Et af de problemer, Ali Sarsar vil tage op, er at få gjort Indre Østerbro til en renere bydel.

»Ejerne er for dårlige til at at holde deres huse og feje fortovene.  Det er synd.«

Men én ting trænger Østerbro-området ikke til efter Ali Sarsars opfattelse:  en ny svømmehal.  Mennesker og medier: Ansvarshavende redaktør på Østerbro Avis Thomas Frederiksen er gæst hos et andet lokalt medie: TV Østerbro. Han sætter pris på lokaljournalistik. Det er dejligt at være tæt på læserne og være et omdrejningspunkt her i bydelen. Men der er ikke plads til to lokalaviser, viser den økonomiske erfaring. Og skal den lokale gratisavis økonomisk løbe rundt, er det nødvendigt, at cirka 70 procent af avisen er annoncer.  Mennesker og medier: Ansvarshavende redaktør på Østerbro Avis Thomas Frederiksen er gæst hos et andet lokalt medie: TV Østerbro. Han sætter pris på lokaljournalistik. Det er dejligt at være tæt på læserne og være et omdrejningspunkt her i bydelen. Men der er ikke plads til to lokalaviser, viser den økonomiske erfaring. Og skal den lokale gratisavis økonomisk løbe rundt, er det nødvendigt, at cirka 70 procent af avisen er annoncer.  Der er dog en klar journalistisk uafhængighed i forhold til annoncørerne. Man kan ikke købe sig til omtale. I den vigtige lokale debat har borgerne en slags førsteret i forhold til politikerne, når det gælder bladets spalter. Det skal dog være sager med et lokalt islæt, understreger Thomas Frederiksen i et interview med Kjeld Lykke. Det sker søndag den 3. juli klokken 13 på TV Østerbro på Kanal Hovedstaden. liwe  BLØD TRAFIK: De to lokaludvalg Bispebjerg og Østerbro ønsker, at Ryparken skal hænge bedre sammen med det øvrige Østerbro og København.  Derfor har de udarbejdet et forslag til en stiforbindelse, der skal gå på tværs af togbaner og Svanemøllen Kaserne, så fodgængere og cyklister ikke længere er henvist til at tage langs Helsingørmotorvejen, når de skal mellem de to områder.  Indtil videre har det dog ikke kunnet lade sig gøre, da Forsvaret ikke har ønsket at afsætte jord til formålet på Svanemøllen Kaserne. Men Forsvarsministeriet skriver nu til Østerbro Avis, at de ikke afviser en cykelsti.  Nye bygninger på vej Andre steder i landet er Forsvarets området blevet benyttet til formålet.  » Gode muligheder for cyklister er naturligvis vigtigt, hvilket Forsvaret også i en række tilfælde har bidraget til. Blandt andet i Ålborg samt i Høvelte, hvor Forsvaret har afgivet jord til en cykelsti, som krydser et kampvognsspor, mellem Allerød og Sandholmlejren, « skriver ministeriet i en e-mail til Østerbro Avis.  Forsvarsministeriet ønsker at bygge nye bygninger på Svanemøllen Kaserne, hvor de vil samle Forsvarets Efterretningstjeneste (FE).    Det er ikke sikkert   I den anledning er der dialog med Københavns Kommune, og dialogen omfatter også cykelsti på arealet.  » Forsvaret er i dialog med Københavns Kommune om mulighederne på Svanemøllen Kaserne. Det skal dog understreges, at det er afgørende, at Forsvarets aktiviteter kan rummes på arealerne. Af ovennævnte årsager er det ikke sikkert, at det er muligt på Svanemøllen Kaserne, « oplyser Forsvarsministeriet.  Borgmester er positiv Københavns Kommune er positivt indstillet over for en stiforbindelse, og teknik-og miljøborgmester Morten Kabell (Enhl.) vil gerne prøve at finde penge til sådan en forbindelse.  » Det er klart, at hvis det er muligt at gøre brug af området som cykelsti, så skal vi gøre det. Der er så mange fordele ved at tage cyklen, og København er jo verdenskendt for netop at prioritere cyklisterne.  Hvis der er mulighed for at skabe bedre forhold for cyklisterne, så er det selvfølgelig noget, jeg vil gå ind for, « udtaler han i en e-mail til Østerbro Avis.  Morten Kabell understreger samtidig, at forhandlingerne mellem kommunen og Forsvaret er på et tidligt stadie, så det er svært at sige, hvad det ender med.  Der ventes først en afklaring i slutningen af 2015.  Gode muligheder for cyklister er naturligvis vigtigt, hvilket Forsvaret også i en række tilfælde har bidraget til FORSVARSMINISTERIET, i en e-mail til Østerbro Avis.    Stier og Ryparken   Med byggeriet af Nordhavnsvej, som betyder en større vej mere, der skærer igennem det nordlige Østerbro, blev der også vedtaget en cykelpakke for Østerbro Derfor er der etableret en lang række cykelstier på Østerbro de seneste år, senest er der blandt andet bygget en cykelbro ved Ryparken Station, der gør det nemmere at komme på tværs til og fra Ryparken og Emdrup, Nørrebro og Nord-Vest for cyklister og fodgængere Borgere i Ryparken savner dog fortsat en sti, der går fra området til det øvrige Østerbro. Her har Bispebjerg og Østerbro Lokaludvalg kommet med forslaget om en forbindelse, der blandt andet skal være på yderkanten af Svanemøllen Kasernes område, hvor der blandt andet er kørebane Forsvaret og Københavns Kommune er dialog om Svanemøllen Kaserne Det handler både om nyt byggeri og en cykelsti, der kan gå på tværs mellem Ryparken og det øvrige Østerbro.  UDVEKSLING: De vidste det sådan set fra start af.  Gammelholm Beboerforening i Havnegade syntes, at havnefronten var særdeles trist og kedelig, og de kunne ikke vente på, at Københavns Kommune satte gang i den tiltrængte renovering og forskønnelse.  Derfor indrettede de selv en såkaldt dufthave bestående af 37 blomsterkummer.  De fik tilladelse af kommunen på betingelse af, at dufthaven kunne fjernes fra det ene øjeblik til det andet, når renoveringen skulle gå i gang.  Gammelholm Beboerforening vidste derfor godt, at deres dufthave levede på lånt tid.  Og i lørdags blev den fjernet.    Kan inspirere andre   Men på ægte miljøvenlig vis lever duftehaven videre alligevel og bliver genbrugt. Størstedelen af den er eksporteret til Østerbro, da beboernetværket Urban Greening Network hørte om situationen i Indre By gennem miljøprojektet 2100. nu.  » Et eksempel som dufthaven viser, at det slet ikke er så svært, at gøre vores by grønnere.  Og da vi skulle flytte den, var der stor interesse fra mange sider i at modtage flere blomsterkasser. Vores håb er, at de nye blomsterkasser i byrummet er med til at inspirere andre til at gå i gang med nye grønne initiativer i deres lokalområder, « siger Piret Liivak, fra Urban Greening netværket.  I lørdags blev blomsterkasserne kørte fra Gammelholm til Østerbro. Ti kasser kom til Kildevældsskolen, fire kasser til Kildevælds fritidshjem &amp; Klub, fire kasser til Landskronagade/ Helsingborggade, samarbejde mellem en pizzeriaet Le Quattro Stagioni og en boligforening. Ni kasser fik Urban Greening Network til opstilling på Østerbro, når tilladelse fås. Desuden kom ti kasser til Amager.  KONKURRENCE: De fleste af skolerne på Østerbro var repræsenteret, da der endnu engang blev holdt skole-OL for 4.-6. klasserne i København på Østerbro Stadion.  Og børnene fra skolerne på Østerbro klarede sig flot. I den samlede konkurrence markerede især Heibergskolen og Langelinieskolen sig ved at være med fremme på alle tre klassetrin.  Blandt 4. klasserne blev Heibergskolen den bedste skole fra Østerbro med en fjerdeplads.  Blandt 5. klasserne blev Sortedamsskolen placeret som bedste lokale skole på en fjerdeplads, Kildevældsskolen blev bedste skole blandt alle 6.  klasserne.  Herunder følger de bedste resultater for skolebørnene fra skolerne på Østerbro.  60 meter løb: Nummer  1: Gustav, 4. v Sortedamskolen -400 meter løb: Nr.  2 Marc, 5. v Heibergskolen -60 meter løb: Nr.  2 Marc, 5. v Heibergskolen -Boldkast: Nr. 3 Emilie,  5. a Langelinieskolen -Parkrunder: Nr.  2 Zulekhn, 5. u Heibergskolen -Parkrunder: Nr. 3 Søren, 6. u Heibergskolen -Stafetløb: Nr.  3 Heibergskolen ( 4. u) -Stafetløb: Nr. 3. Heibergskolen ( 5. v) -Stafetløb Nr. 2. Kildevældsskolen ( 6. b).  Der var chili con carne til frokost for alle begge dage, leveret af restauranten Det Simrer på Melchiors Plads. Foto: Martin Sørensen WEEKEND: Der er mange arrangementer i Fælledparken i løbet af et år, i weekenden var der for eksempel flere løb for både børn og voksne.  Men det de færreste begivenheder, der er så lokale som den årlige Østerbroweekend.  Den fandt sted den forgangne lørdag og søndag. Der var lovet regn i løbet af weekenden, men det holdt sig helt væk fra arrangementet.  Der var således tørvejr under hele åbningstiden, og solen var fremme meget af tiden.  Petanque og politikere I løbet af de to dage strømmede østerbroere til Fælledparken.  Østerbro Lokaludvalgs formand Allan Marouf skønner, at et par tusinde var forbi weekenden.  De kunne både møde masser af lokale foreninger -blandt meget andet petanque, spejdere, Miljøpunkt Østerbro og Nabo Østerbro -og politikere fra Københavns Borgerrepræsentation.    Østerbros udvikling   Da det er kommunalt valgår, var der skruet ekstra op for politikertalerne.  Således var alle partier fra rådhuset repræsenteret og holdt taler henover de to dage.  Her blev der både fokuseret på særlige temaer på Østerbro, for eksempel parkering, Strandboulevarden, folkeskoler og gasværksgrunden, samt naturligvis kommunale emner generelt.  Østerbroweekend var også en lejlighed til, at borgerne kunne stifte bekendtskab med Østerbro Lokaludvalgs bydelsplan, som er indsparket til, hvordan kommunen skal udvikle Østerbro de kommende år.  Her indgår blandt andet stiforbindelser på tværs af Svanemøllens Kaserne, Østerbrogade som miljøprioriteret handelsgade, en klimapark på Strandboulevarden og overordnet set et ønske om flere opholdssteder i bydelen.  KANDIDATER: Det er endnu uklart, hvem der kommer til at stå øverst på stemmesedlen, når de konservative vælgere på Østerbro skal sætte kryds. De lokale konservative ville gerne have Helge Adam Møller, men det bliver ikke ham.  Siden Østerbro-kredsens folketingsmedlem gennem ti år, Helle Sjelle, skiftede kreds til Næstved i foråret, har kredsen været ledig.  Et overraskende bytte var under opsejling i denne uge.  Helle Sjelle skiftede nemlig til den kreds på Sydsjælland, som den konservative veteran 68-årige Helge Adam Møller forlod, da han ville stoppe i politik af helbredsmæssige årsager.    Fit for fight   Men Helge Adam er nu rask, og derfor ville Østerbro-kredsen gerne have ham som formand.  » Noget af det mest konservative er Helge Adam Møller, og jeg vil blive lykkelig, hvis han stiller op på Østerbro, og han vil blive bakket 100 procent op, « lød det fra de konservatives formand på Østerbro, Henrik Schanbourn i mandags.  Senere samme dag fik Østerbro Avis fat i Helge Adam Møller, som oplyste, at han intet kendte til den henvendelse, men han bekræftede dog, at han var fit for fight. Tirsdag meddelte han, at han alligevel stiller op til det kommende folketingsvalg, men ikke på Østerbro, men derimod i Herning.    Skal nok finde én   Efter den sidste udvikling, er det hverken lykkedes Østerbro Avis at få kommentarer fra Helge Adam Møller eller Henrik Schanbourn. Men sidstnævnte fastslog dog, at der under alle omstændigheder kommer en konservative Østerbro-kandidat til folketingsvalget.  » Vi skal nok finde på noget nyt, « forsikrede han om og tilføjede: » Vi har været forvænte med et folketingsmedlem på Østerbro, og derfor kan vi også tillade os at være kræsne, og hvis vi ikke kan finde en stationær kandidat, vil vi måske hellere have en, der kan prøve grænser af. « .    Møller og Jarlov   Ifølge Henrik Schanbourn kan partiernes kredse nå at finde kandidater indtil fire dage efter, der er udskrevet valg. I Storkreds København, som Østerbro-kredsen er en del af, stiller kulturminister Per Stig Møller op, og han anses som et særdeles sikkert kort.  Også Rasmus Jarlov stiller op i storkredsen, og det menes, at han sidder på det formentlig andet mandat. Og derudover er det tvivlsomt, om de konservative, der spås tilbagegang, får valgt flere fra hovedstaden.  Selvom Østerbro-kredsen ikke har egen kandidat, er der et par navne, som har tilknytning til bydelen, som stiller op i Storkreds København.  Tidligere sundhedsborgmester Mogens Lønborg, der bor i 29000-delen af Østerbro, og Helle Bonnesen, der har bopæl på selve Østerbro, er begge kandidater i storkredsen, og dermed kan konservative på Østerbro stemme på dem.  Vi har været forvænte med et folketingsmedlem på Østerbro, og derfor kan vi også tillade os at være kræsne HENRIK SCHANBOURN U.  SERIE 1: Østerbro IF slås i fodboldens serie 1, hvor en oprykning til Københavnsserien til tre andre Østerbro-klubber ville være mere end velkomment.  Men lige nu er det et stykke vej til den ambition, for Østerbro må nøjes med en placering som nummer syv i serien, der føres helt suverænt af de blåstribede fra Husum, der på førstepladsen har 24 points, mens Hellas som runner-up har 18.  Østerbro må nøjes med 15 points -de tre af dem blev hentet hjem i lørdags, da CBS Sport (Handelshøjskolen) var på besøg på kunstgræsset i Fælledparken.  Her fik Østerbro en velfortjen t sejr på 1-0 efter 2-1 ved pausen.  Med sejren er Østerbro dog kun tre points efter seriens nummer to. Der er endda hele to hold, der rykker direkte op i Københavnsserien, så chancerne er der stadig for de rød og hvidstribede.  Nu skal Østerbro en tur til Rødovre i næste runde. Hjemmeholdet er ikke nogen nem opgave på Rødovre Stadion, men en sejr til Østerbro vil holde liv i drømmene om oprykning.    Damerne mod B. 93   Østerbro IF har et skrapt damehold, der spiller i landets næstbedste række, 1. division.  Her vandt Østerbro-damerne denne rundes kamp, der blev spillet søndag formiddag på kunstgræsset søndag formiddag på kunstgræsset.  Her blev Sundby besejret 2-1.  Østerbro manifesterede sin position som tophold, nu på tredjepladsen efter topholdet Greve og lokalrivalerne fra B. 93, der er på andenpladsen efter Mette Perthu-Hansen med tre mål sikrede B. 93 sig sejren i lørdagens udebanekamp mod Herlufsholm med cifrene 2-3.  Og på lørdag klokken 15.15 er der lokalopgør mod netop B. 93 på kunstgræsset på Fælleden.  Det var meget tæt på, at Raklevs kvinder i 1. divisions nedrykningsspil havde snuppet alle tre point med hjem fra opgøret på udebane mod Østerbro i lørdags.  Men trods overvægt i spil og chancer efter pausen, måtte Raklev, der ligger sidst i nedrykningsspillet, lade sig nøje med uafgjort 1-1, og dermed er der fire point op til FC Damsø, som skal indhentes og overhales, hvis en afgørende playoffkamp om at undgå nedrykning skal forhindres.  Og Raklevs unge hold, der i nedrykningsspillet har tabt til Birkerød og Rødovre og altså i lørdag spillede uafgjort på Østerbro, skal på søndag netop spille en virkelig vigtig kamp mod FC Damsø på udebane i Vanløse Idrætspark.  -Men jeg er fortrøstningsfuld efter de seneste kampe, hvor vi har spillet lige op med både Rødovre og Østerbro.  Og pigerne arbejder virkelig for sagen, fortæller træner Kim Petersen, der har overtaget posten efter Kim Nielsen.  Petersen var i øvrigt også træner for Raklev i sidste sæson, hvor holdet undgik nedrykning efter at have vundet den afgørende kamp over Horsens på neutral bane på Fyn.  Selv om Raklev sad mest på spillet fra start i første halvleg, var det Østerbro, der kom foran på et straffespark efter et kvarter.  Dommer Christian Clausen, som træner Kim Petersen ikke tøver med at kalde den bedste dommer, han har mødt, dømte straffespark for hands mod Diellëza Selmani efter klumpspil.  Raklev-keeper Inger Bjerregaard, som spillede en fin kamp, havde hænderne på bolden, men kunne ikke forhindre Østerbros mål.  Men bare 10 minutter senere fik Raklev udlignet, da Louise Hjulmand fulgte op på en ripost efter et forsøg, som Østerbro-keeperen ikke kunne holde.  Efter pausen sad Raklev endnu tydeligere på kampen.  Der blev arbejdet hårdt og bygget godt op. Og chancerne af forskellig stor størrelse blev produceret. Men hverken Cecilie Buchberg, Rikke Christensen, Louise Hjulmand eller Camilla Petersen havde heldet med sig i de afgørende sekunder, og så måtte Raklev ærgerligt men også afklaret og trods alt tilfredse drage mod vest med et enkelt point i bagagen.    FAKTA   Østerbro-Raklev 1-1 (1-1) 23. minut 1-1: Louise Hjulmand.   Hele weekenden bliver det umuligt at bruge Østerbro til at komme ud eller ind til city.   Normalt er den en af de større udfaldsveje fra city, men i weekenden må du køre en anden vej, hvis du skal ud eller ind. For et større kloakarbejde midt på Østerbro betyder at vejen er spærret hele weekenden. Fra fredag klokken 18 og til meget tidlig mandag morgen. Allersenest klokken 05.00 mandag ventes at arbejdet at være ovre. Østerbro undergår i de kommende år en forvandling, hvor en stor grund der tidligere husede et stort Coop-lager nu omdannes til boliger. Kommer man i bil og skal ud eller ind fra den østlige side, så foreslår Odense Kommune af man benytter Grønlandsgade og Skt. Jørgens Gade.  Heldigvis er der endnu ikke sket alvorlige uheld. Men det ville formentligt kun være et sprøgsmål om tid, før det gik galt.  Der bliver kørt så stærkt påå Østerbro, at risikoen for uheld er overhængende. Men det bliver der nu gjort noget ved, fortæller vejformand Axel Bo Jensen.  Fra på onsdag og frem til foråret opstilles to vejchikaner på prøve. Når man har fundet frem til den rigtige placering af chikanerne, vil de blive permanente.  Det er på vejstrækningen fra Lindevej til Skolevej, at chikanerne opstilles, med det ene formål at få bilisterne til at slippe lidt på speederen. Desuden er det håbe, at forhindringerne vil få nogle bilister til at bruge en anden rute, når de skal ind til byen.  - Vi håber at få noget trafik ledt udenom. Ikke mindst efter at Fakta-supermarkedet kom, blev det et ønske fra beboere i området og forældre til børn på Abildhøjskolen at få dæmpet farten, fortæller Axel Bo Jensen.  En fartmåling for fire år siden viste, at 40 procent af bilister kørte 60 til 70 k/t på Østerbro, hvor 50 km/t er højest tilladte hastighed.   Foruden de to vejchikaner, vil der senere bliver etableret en hæveflade på vejbanen i krydset Skolevej-Østerbro. Her er der i dag kun et fodgængerfelt. Det udvides til i alt tre.  De fartdæmpende foranstaltninger vil koste omkring 200.000 kroner.  Michael har fotograferet kæresten på konditaget Lüders i Nordhavn. Foto: Michael Bengtsson. Du kan også komme i betragtning til Østerbro Øjeblikke, hvis du sender et billede fra Østerbro til red@oesterbroavis.dk. Billedet skal være i bredt format for at komme i betragtning.  "Det er et godt budget for Østerbro. Især bydelens rekreative områder bliver forbedret markant."  Thor Buch Grønlykke, lokalt socialdemokratisk medlem af borgerrepræsentationen, er tilfreds på 2100Ø's vegne efter at hans parti natten til fredag indgik budgetforlig med SF og Det Radikale Venstre.  "Til det rekreative er der afsat 24 millioner kroner i 2008 og 48 millioner kroner i 2009 og det kommer blandt andet Østerbro Stadion og den kommende badestrand i Svanemøllebugten til gode. Det er glædeligt," fortsætter han.  Herudover glæder han sig over, at der er blevet bevilget penge til en servicebus for de ældre på Indre Østerbro og at der også på sigt vil komme en lignende bus på Ydre Østerbro. Herudover har 'Unge og Sorg' på Østerbrogade fået bevilget en halv million kroner, ligesom der er blevet givet otte millioner kroner øget SSP-arbejde på Ydre Østerbro, hvor der som bekendt har været problemer med unge ballademagere ved Svanemøllen Station.  KOMMUNALVALG 2013 : Karina Vestergård Madsen fik et kulturchok, da hun for 18 år siden flyttede Nørrebro, hvor hun havde levet hele sit liv i » den sorte firkant « til Bramminggade på Indre Østerbro.  » Da jeg var barn var der toilet i gården, og vi boede i små kolde lejligheder. På Østerbro var der fuldstændigt dødt, meget poleret og mange ældre, « husker Karina Vestergård Madsen, der følte sig mest hjemme i Århusgade, der havde mange barer-og det mere rå Nordhavn.    Første med uddannelse   Siden dengang er Østerbro blomstret mere op, synes hun.  Der er kommet mere liv og flere unge med børn.  » Men det er stadig sjældent at se mennesker med en anden hudfarve. Så tror man, der er en verdenskonference, « siger den 50-årige kommunikationskonsulent, der gerne så, at Østerbro åbnede sig endnu mere op mod resten af byen.  Karina Vestergård Madsen flyttede i sin tid til Indre Østerbro, fordi hun fandt en billig lejlighed til sig selv og sin dengang tre-årige datter.  Hun var den første i familien, der fik en uddannelse efter syvende klasse. Og mange i familien forstod ikke, hvorfor hun gad læse så mange år på universitetet, når hun kunne få et arbejde og tjene penge med det samme.  Men selvom hun i dag er langt fra barndommens land, er og bliver hun et arbejderklassebarn.    Stadig arbejderklassebarn   » Jeg voksede op i et arbejderklassekvarter og så, hvordan det er, når tingene ikke er nemme.  Det giver også et sammenhold og en styrke, og selvom jeg har bevæget mig over i det mere blandede, ligger det dybt i mig. En følelse af, at alle skal være med. Jeg kan slet ikke lade være med at have det sådan.  Også selvom jeg bor på det pæne Østerbro, « siger Karina Vestergård Madsen.  Hun har set, hvordan det lykkedes at løfte velfærden, så folk kunne flytte fra de små kolde lejligheder til huse. Og den velfærd vil hun gerne være med til at sikre.  » Flere generationer har kæmpet for bedre rettigheder.  Den forbedrede levestandard for almindelige mennesker kan ikke bare tilskrives markedsøkonomi. Jeg synes, alle skal have lige muligheder for at vælge det liv, de ønsker sig, « siger Karina Vestergård Madsen.  Derfor er en af hendes mærkesager at bekæmpe uligheden i København, der ifølge hende er voksende. Blandt andet ved at gøre kommunalpolitik mere tilgængelig for borgerne.  » Der skal være mere direkte demokrati, og det skal være lettere at finde ud af, hvad der foregår inde på rådhuset.  Vi skal inddrage de mennnesker, det berører mere direkte, « siger Karina Vestergård Madsen.  Hun mener blandt andet, at lokaludvalgene skal have mere magt, og at medlemmerne skal vælges demokratisk fremfor at blive udpeget, som det er tilfældet i dag.    En mere blandet bydel   Østerbro har forandret sig siden Karina Vestergård Madsen for 18 år siden flyttede til bydelen.  Og selvom bydelen ikke ligefrem er kendt som Enhedslistens og arbejderklassens højborg, tror Karina Vestergård Madsen, der er mange østerbroere, der sympatiserer med hendes holdninger om at mindske uligheden og gøre bydelen mere mangfoldig.  » Jeg tror, at mange gerne vil bo i en bydel, der er mere blandet.  Det gør det til et mere interessant sted at bo. For eksempel er der i det nye Nordhavn en klausul på at 20 procent af lejlighederne skal være almennyttige boliger. Det vil vi gerne hæve, « siger hun.    Politik som hobby   Det er første gang, Karina Vestergård Madsen stiller op til Borgerrepræsentationen, men hun har været aktiv i politik i mange år. Som ung var hun aktiv i Fredsbevægelsen og med til at starte » next stop-bevægelsen « , der arbejdede for fred mellem Øst og Vest under Den kolde krig.  I de seneste seks år har hun arbejdet bag kulissen, i Enhedslisten Københavns bestyrelse.  Og hvis det ikke lykkes hende at komme ind på scenen, når stemmerne tælles op den 19. november.  » Hvis jeg ikke kommer ind, er det ikke sådan at jeg lader være med at lave politik. Det kan jeg slet ikke. Det er nærmest min hobby. «.    Karina Vestergård Madsen   Karina Vestergård Madsen er 50 år.  Hun er uddannet cand. comm og har arbejdet i KL og haft sit eget kommunikationsbureau. I dag arbejder hun som kommunikationskonsulent på VUC Lyngby.  Har i seks år været en del af Enhedslistens Københavns bestyrelse og er med i Enhedslistens kommunale rådgivergruppe på beskæftigelsesområdet. Som ung var hun aktiv i Fredsbevægelsen og med til at starte » Next Stop « -bevægelsen, der arbejdede for fred mellem Øst og Vest under Den kolde krig.  Hun bor på Bramminggade og har en datter på 21 år.    Lokale kandidater   Udover Karina Vestergård Madsen er der en anden østerbroer blandt Enhedslistens kandidater til kommunalvalget.  Det er socialpædagog Hassan Nur Wardere.  Nedturen fortsatte i weekenden for Østerbro IF i fodboldens danmarksserie. På hjemmebane i Klosterhaven blev det til et nederlag på 1-4 til Herlev. Efter de tre første kampe i sæsonen ligger Østerbro IF sidst i rækken med nul point og en negativ målscore på 3-8.  Foran 75 tilskuere fik Østerbro IF ellers en drømmestart, da Morten Lykke Jensen allerede efter syv minutter bragte hjemmeholdet foran. Den stilling holdt imidlertid kun til det 15. minut, hvor Herlevs Thomas Lycek udlignede. Små tyve minutter før tid gik det så helt galt for Østerbro-holdet. I det 72. og 80. minut bragte Erling El-Labban Herlev foran 1-2 og 1-3, inden Østerbro IF's René Andersen blev udvist. Fem minutter før tid slog Kenny Wichmann Herlevs sejr fast.  Østerbro er en dejlig bydel, men den kan sagtens blive smukkere og renere. Derfor har Østerbro Lokaludvalg valgt at udskrive to konkurrencer, der på en anderledes måde skal bidrage til et mere rent Østerbro.  "Vi ønsker at inddrage bydelens borgere på en sjov måde, og få borgere til at føle et medansvar for processen," siger Jon Bloch-Poulsen fra Østerbro Lokaludvalg.  Den ene af konkurrencerne er en idékonkurrence, hvor alle de indkomne forslag sendes videre til Københavns Kommunes teknik- og miljøforvaltning. Førstepræmien for bedste idé udløser en kontant belønning på 3.000 kroner. Andenpræmien er på 2.000 kroner og tredjepræmien er fem flasker vin.  Den anden konkurrence går ud på at skrive den bedste sang om at holde bydelen ren.  "Lokaludvalget ønsker sangtekster, der på en sjov, pædagogisk, ironisk eller sarkastisk måde fortæller om, hvordan vi får en renere bydel," siger John Bloch-Poulsen. Også er her er præmierne henholdsvis 3.000 kroner, 2.000 kroner eller fem flasker vin.  Et tredje aspekt af kampagnen for en renere bydel er et tæt samarbejde mellem lokaludvalget og bydelens skoler og børneinstitutioner.   "For at involvere disse i kampagnen har Østerbro Lokaludvalg afsat penge af til denne proces," siger John Bloch-Poulsen, "Lokaludvalget vil tage kontakt til skolebestyrelser, institutionsbestyrelser, elevråd med videre, så der i samarbejdet kan udtænkes pædagogiske ordninger særligt målrettet børne- og ungdomsrådet og skabes en vedvarende holdningsændring og ansvarlighed."  LOKALHISTORISK: Hvad mange i Danmark ikke er klar over, så havde Danmark en førende rolle i Europa vedrørende bilproduktion i starten af 1900-tallet.  Med General Motors og Ford i spidsen, fulgt op af blandt andet DKW, Mercedes og Peugeot blev der i alt produceret over 900.000 biler i Danmark, til salg i Nordeuropa og Baltikum.  Ford byggede fabrik i Sydhavnen mens General Motors i 1923 opførte en fabrik i Aldersrogade på kanten af Nørrebro og Østerbro.  Her producerede man gennem godt 50 år over 550.000 biler af mærker, blandt andet Chevrolet, Pontiac, Opel og Bedford.  Ud over bilproduktion blev der produceret fryserudstyr til slagtere og frysehuse. Under krigen produceredes også gasgeneratorer, ligesom der blev renoveret BMW-flymotorer for det tyske flyvevåben og produceret dele til den tyske V2 raket.  De sidste gjorde at fabrikken blev saboteret i slutningen af 2. verdenskrig. Efter krigen kom fabrikken hurtigt i gang igen med bilproduktion og fortsatte indtil 1974.  I storhedstiden produceredes 18 biler i timen på fabrikken i Aldersrogade, hvor der arbejdede over 1500 medarbejdere.  I 1974 var det slut, og sporene efter fabrikken er næsten væk i dag, bortset fra at administrationsbygningen stadig lugger der. Trods mange helhjertede forsøg er det ikke siden lykkedes at starte bilproduktion i Danmark.  Østerbro Lokalhistoriske Forening og Arkiv www.2100lokalhistorisk.dk.  ODENSE: Det bliver ifølge Odense Kommune et af de største enkeltstående boligbyggerier i Odense, når Topdanmark Ejendom A/ S i de kommende år opfører 240 nye boliger beliggende på Østerbro 41. Det er på den grund, hvor COOP tidligere havde et stort lager, som i de seneste uger er blevet revet ned.  Den igangværende transformation af Odense, hvor der over 10 år investeres cirka 40 milliarder kroner i byen -blandt andet i letbanen og en ny bydel på Thomas B.  Thriges Gade -har sammen med den områdefornyelse, der er gennemført på Østerbro i de senere år, overbevist Topdanmark Ejendom om, at selskabet også skulle investere i den fynske hovedstad.  -Brugsens gamle centrallager -også kaldet COOP grunden -er det helt oplagte sted for os. Midt i Odense og midt i kvarteret. Odense Kommune har de seneste fire år lavet en fantastisk planlægning i bydelen, så det har været nemt for os at blive overbevist de mange muligheder, der er i Østerbro for at skabe boliger med høj bokvalitet, udtaler Topdanmark Ejendom A/ S administrerende direktør Søren Kempf Holm i en pressemeddelelse, der blev udsendt torsdag morgen.    Byggestart til efteråret   Byggeriet af de nye boliger begynder allerede i efteråret 2017, og lejlighederne forventes at blive på mellem 65 og 100 kvadratmeter. Odenses borgmester Peter Rahbæk Juel (S) glæder sig over Topdanmarks investering.  -Optimismen omkring Odenses store transformation, hvor en helt ny bydel skyder frem midt i byen, har tydeligvis styrket de store investorers interesse i vores by.  Jeg er meget glad for at byde Topdanmark Ejendom velkommen i byen, ikke mindst fordi selskabet lægger op til at bygge boliger, som helt almindelige lønmodtagere har råd til.  Den nye investering kommer efter, at Odense Kommune i en fireårig periode har gennemført en stor byudvikling på Østerbro. I 14 forskellige delprojekter er der etableret nye byrum og mødesteder og skabt bedre forhold for gående og cyklister.  -Det er lykkedes at skabe en fælles identitet og en ny optimisme i Østerbro-kvarteret, og den her store investering vil skubbe yderligere til den positive udvikling.  Samtidig ser jeg Topdanmarks investering som en stor anerkendelse af det dygtige arbejde, der er gjort omkring byfornyelsen af området og ikke mindst det lange seje træk, som beboerne i området har bidraget med, siger By-og kulturrådmand Jane Jegind (V).  Bebyggelsen opføres som fire boligkarreer i en åben struktur med grønne friarealer, og første etape af byggeriet forventes at stå færdig i efteråret 2018.  Topdanmark køber boligprojektet af Humlebo Gruppen, der har stået for at rive det tidligere Coop-lager ned. Indehaver af Humlebo Gruppen Vagn Rasmussen er godt tilfreds med aftalen med Topdanmark.  -Det har været et utroligt tilfredsstillende forløb.  Vi har fra dag et haftet konstruktivt samarbejde med pensionsselskabet, hvor vi i fællesskab har udviklet projektet til det flotte byggeri, det ender med at blive, siger Vagn Rasmussen.  Østerbro Kulturpris gik i fjor til Kunst . . .  HÆDER: Kunst til folket, børn til idræt og fællespisning eller landbrug på taget.  Det er tre vidt forskellige ting. Men disse initiativer har noget til fælles, der er tale om de seneste tre års vindere af Østerbro Kulturpris, som er gået til henholdsvis Kunst2100, DUI Leg &amp; Virke og ØsterGro.  Der er tale om foreninger eller netværk, som tænker nyt og gør noget, som er til gavn for Østerbro som helhed.  Vindes findes i april De kommende måneder er det tid til at finde årets vinder af Østerbro Kulturpris, som i findes i slutningen af april, hvor der uddeles 30.000 kroner til foreningen -sponsoreret af Danske Bank Østerbro -af kultur-og fritidsborgmester Niko Grünfeld (Alt). Østerbro Kulturpris er blevet overrakt siden 2013 og er Kultur Østerbros pris i samarbejde med Østerbro Avis og sponsoreret af Danske Bank.  Kultur Østerbro er en samling af de kommunale kulturog idrætsaktiviteter på Østerbro, og det er den siddende kultur-og fritidsborgmester, som overrækker prisen til et festligt arrangement i Krudttønden om foråret, hvor de fem nominerede foreninger og netværk er inviteret.    Børn og kunst   For at komme i betragtning til prisen skal en forening eller et netværk i bydelen have taget et særligt initiativ, som har bidraget til at styrke kulturen og fritidslivet til glæde for dem, der til daglig bor og lever på Østerbro.  Prisen gik i fjor til kunstnersammenslutningen Kunst2100 for gennem årene hele tiden at have gjort kunsten synlig på Østerbro, blandt andet de senere år ved en stor årlig udstilling på Docken i Nordhavn.  I 2016 gik prisen til den 100 år gamle forening DUI Leg Virke for at have fornyet sig til en ny genration af børn og unge på Østerbro ved blandt andet at arrangere forskellige idrætsaktiviteter i » Børn i bevægelse « og fællesspisning for familier.  Alle er velkomne til at indstille kandidater til kulturprisen.  Tidligere års vindere: 2013 : Fritidsforeningen Kildevæld 2014 : Copenhagen Cultural Network 2015 : ØsterGro 2015 : DUI Leg &amp; Virke 2016 : Kunst 2100    Sådan indstilles kandidater   Kandidater kan indstilles ved at udfylde en formular på hjemmesiden www.kulturoesterbro.kk.dk. Her skal der argumenteres for, hvornår lige netop en bestemt forening eller netværk fortjener prisen, fordi de gør en indsats for hele Østerbro Sidste frist for indstillinger er den 15 februar, og de fem nominerede offentliggøres midt i marts.  26. april afsløres den endelige vinder ved et festligt arrangement i Krudttønden.  Bedømmelsesudvalget består blandt andet af kultur-og fritidsborgmesteren (formand for bedømmelsesudvalget) samt repræsentanter fra Kultur Østerbro, Danske Bank og Østerbro Avis.  Fodboldklubberne BK Skjold og B 93 tvinges ud af Østerbro Stadion, når forårssæsonen begynder i 1. og 2. division.   I stedet må klubbernes fans drage til eksempelvis Vanløse og Tingbjerg for at følge deres favorithold.   Det forventer Dansk Boldspil-Union (DBU), efter at det står klart, at sportsklubberne omkring Østerbro Stadion hellere vil bygge haller for et støttebeløb på 25,9 mio. kr. fra kommunen end bruge pengene på at opfylde DBU's krav til størrelsen på divisionsberettigede fodboldbaner.   »Hvis vi skal fremstå som troværdige, skal Skjold og B 93 ikke længere spille på Østerbro Stadion, når vores dispensation udløber 31. december. Banen er for smal, og belysningen elendig. Vi har et mindre antal lignende situationer rundt om i landet, og jeg ville have det dårligt, hvis vi laver forskelsbehandling,« forklarer Ejvind Næsborg fra DBU's stadionudvalg.   Ifølge forbundets regler skal divisions-arenaernes græstæppe brede sig over 105x68 m, men på Østerbro Stadion begrænser det sig til 102x65 m.     Latterlig udgift   Og det bliver det sandsynligvis ved med, idet politikerne i kommunens kultur- og fritidsudvalg netop har besluttet at prioritere de afsatte 25,9 mio. kr. til et muligt halprojekt klos op ad Østerbro Stadion. Den beslutning får især formanden for atletikklubben Sparta IF til at juble:  »Det havde jo været fuldstændig latterligt, hvis der skulle ofres 20 mio. kr. på at gøre fodboldbanen et par meter bredere. Ikke mindst, når det drejer sig om krav til et par bundklubber i 1. og 2. division,« mener Niels Jørgen Holdt fra Sparta.  Han håber helt konkret at kunne rive den faldefærdige Østerbro Skøjtehal ned og erstatte den med et to-etagers kompleks, der bl.a. sikrer indendørs-atletik og basketball i kælderen samt en ny skøjtehal i stuen.  Selv om BK Skjold risikerer at blive forvist fra hjemmebanen, glæder direktør Poul-Erik Høyer Larsen sig over, at Københavns Kommune nu prioriterer indendørs sportsfaciliteter - deriblandt basketbaner og de kraftigt efterlyste omklædningsrum til landets største fodboldklub:  »De 25,9 mio. kr. ville kun være en lappeløsning. Nu prøver kommunen at skabe en helhed omkring stadion, som tager længere tid at få på plads, men er bedre på sigt,« mener Poul-Erik Høyer Larsen, der dog beklager udsigten til at skulle forlade hjemmebanen på Østerbro.   Derfor satser han stadig på, at DBU forbarmer sig over BK Skjold og B 93:  »Det er en forudsætning, at vi får forlænget dispensationen, før vi kan gå i gang med halbyggeriet. Alt andet vil være uholdbart både for B 93 og Skjold. Men det kræver selvfølgelig, at kommunen hurtigt leverer en helhedsplan for Østerbro Stadion, der kan accepteres af DBU.«     En fatal afgørelse   Modsat Skjold og Sparta har B 93 svært ved at glæde sig over udsigten til bedre indendørs-forhold:  »For os er det altafgørende, at vi kan spille fodbold på Østerbro Stadion. Det er fatalt for os at blive tvunget væk. Vores værdier tager afsæt i bydelen, og det har en kæmpe betydning for os at blive. Både tilskuermæssigt og medlemsmæssigt,« siger B 93's formand, Johnny W. Hansen, der havde foretrukket at bruge kommunens penge til at udvide fodboldbanen og de omkransende løbespor.  SLUTSPIL: Østerbros damer sikrede sig tre vigtige points i en flot 6-0 sejr over Birkerød på kunstgræsset i Fælledparken i lørdags.  Højt solskin og stort fremmøde dannede baggrund for en flot opvisning af de rød-hvide damer, der med sejren er på slutspillets andenplads med fire points op til topholdet fra Herlufsholm.  Med sejren tog Østerbro et vigtigt skridt i kampen for at blive i 1. division, mens modstanderne fra Birkerød endnu ikke har fået point og ser ud til at måtte forlade divisionen.  Østerbro's damer spiller igen på lørdag kl. 12 i Vanløse Idrætspark mod FC Damsø.    HB i topkamp på fredag   Og så var der også masser af seriebold i Fælledparken i weekenden. Østerbro IF's herrer løb ind i det andet nederlag i træk, da holdet tabte lørdagens kamp på kunstgræsset med 3-4 til KFB fra Kløvermarken.  Østerbro er nu dumpet ned på syvendepladsen. Holdet spiller næste gang på lørdag kl. 13 -også hjemme -mod FC Udfordringen.  Trods et nederlag i lørdagens kamp på Bornholm mod NB Bornholm på 3-1 er HB stadig lige i hælene på topholdet i Københavnsserien, Union.  Og fredag aften kl. 19 er der kamp om førstepladsen i KS, når Union kommer på besøg på kunstgræsset i Fælledparken.  HB er tæt på en oprykning til Danmarksserien i denne sæson: Vinderen af KS rykker direkte op, mens nummer to skal ud i kvalifikationsspil.  Union fører lige nu med 35 points, HB har 34 på andenpladsen, mens NB Bornholm og KB er på tredje-og fjerdeplads med 31 point.  LOKALT SET: » Jeg kan ikke gekende klynkeriet over, at Østerbro skulle være forladt og forsømt, og det er heller ikke det, som jeg hører fra folk på gaden, « lød det i sidste uge fra Venstres spidskandidat til kommunalvalget Cecilia Lonning-Skovgaard, da hun gæstede Østerbro Lokaludvalg.  Det sker efter, at politikerne på rådhuset endnu engang ikke har afsat penge til en fornyelse af Strandboulevarden og andre ønsker fra lokaludvalget og borgere på Østerbro.  Strand og kulturcenter Cecilia Lonning-Skovgaard fremhævede i stedet flere af de større projekter, som er gennemført i bydelen, eller som er på vej.  » Vi har fået Svanemøllestranden, en fornyelse af Fælledparken, og så bliver der bygget kulturcenter og skøjtehal, « sagde hun og udtrykte samtidig, at Østerbro er noget andet end de andre brokvarterer.  » Vil man have noget mere hipt ellers kulørt, kan man flytte til Vesterbro eller Nørrebro.  « Cykelsti og basketbane Omkring Strandboulevarden nævnte Cecilia Lonning-Skovgaard, at hun gerne ser ændringer på gaden, men i de oplæg, som der har været fra kommunen, har hun savnet en strategi for parkeringspladser, og så mener hun, at det har været for omfattende og dyrt.  » Mit ideal er, at der kommer en cykelsti, og at vi bruger midterstykket bedre, der kan da godt for eksempel være basketballbaner, « sagde hun.  En anden omstridt sag set med lokale øjne er bebyggelsen af gasværksgrunden. Her var der flere kritiske spørgsmål fra lokaludvalget, blandt andet om forureringen på grunden.  Cecilia Lonning-Skovgaard erkendte, at det er et problem, men at Venstre var med i forliget om byggeriet på grund af et politisk kompromis omkring byggeriet af skøjtehallen, som ligger partiet meget på sinde.  Metro og Nygårdsvej Mens Cecilia Lonning-Skovgaard har en vis skepsis omkring ændringer på Østerbrogade, udtrykte hun forståelse for at gøre dele af Nordre Frihavnsgade mere strøgagtig, ikke at bilerne skal forbydes, men de skal blot køre langsomt i gaden.  Når det gælder trafikken, er hun bekymret over, at den kommende metrostation ved Nordhavn Station efter planerne skal ligge en halv kilometer fra S-togsstationen.  Derudover mener hun også, at der bør kigges på Nygårdsvej, som er en forholdsvis smal vej med masser af trængsel og farlige situationer.  » Jeg har ikke nogen løsning, men det kan være, at der måske er nogle af sidegaderne, som kan ensrettes, « sagde hun.  Havnetunnel og sejlere I det store perspektiv er Cecilia Lonning-Skovgaard stor tilhænger af en havnetunnel på tværs af København.  I første omgang skal der bygges en tunnel fra Nordhavnsvej, som bliver færdig senere på året, til Nordhavn.  Her er flere af Svanemøllehavnens aktive folk meget bekymrede, og Cecilia Lonning-Skovgaard gav udtryk for, at der skal lyttes til blandt andet sejlere og vinterbadere, så generne, som under alle omstændigheder kommer, bliver mindst mulige.  Vil man have noget mere hipt ellers kulørt, kan man flytte til Vesterbro eller Nørrebro CECILIA LONNINGSKOVGAARD, spidskandidat for Venstre til kommunalvalget.  Venstres spidskanidat Cecilia Lonning-Skovgaard besøgte i sidste uge Østerbro Lokaludvalg, hvor flere lokale sager var på tapetet .    Cecilia Lonning-Skovgaard   41 år, gift og har tre børn. Bor i den yderste del af Østerbro, som har 2900 som postnummer  Voksede op i Hellerup, vel at mærke i Gentofte Kommune, men gik i Krebs Skole på Østerbro. Også i dag er Østerbro omdrejningspunktet for en stor del af hendes og familiens skole-og fritidsliv  Medlem af Københavns Borgerrepræsentation siden 2008 , blev spids-og borgmesterkandidat i fjor, da hun vandt over den hidtidige spidskandidat, børne-og ungdomsborgmester Pia Allerslev, i et kampvalg  Uddannet cand. scient. pol og har tidligere haft lederjob i blandt andet Codan og er i dag afdelingsleder hos DONG.  BIBLIOTEK: Har vores kulturborgmester lyst til at gøre Ydre-østerbro til et biblioteksfri område? En mindre biblioteksfilial i et kulturcenter er ikke det samme som et rigtigt bibliotek.  Socialdemokratiet på Østerbro har i mange år støttet oprettelsen af en mindre biblioteksfilial i Kulturcenter Kildevæld, men biblioteksfilialen er ikke dimensioneret til et større antal besøgende, som man nu kan forvente, hvis Jagtvej Bibliotek lukker.  Os der bruger bibliotekerne ved at, biblioteker er mere end en filial man kan aflevere og hente bøger fra.  Det er på biblioteket børnene bliver introduceret til en verden indenfor bøger.  Her indvandrere, som mig, lærer om forholdene i vores nyt hjemland, her vi søger job og her udsatte unge kan lave lektier i fred og ro når det ikke går så godt derhjemme.  Det nye bibliotek ved Trianglen bliver sikkert godt for dem der bor ved Trianglen, men Jagtvej Bibliotek er allerede for langt fra borgere i Ryparken og Emdrup.  Chancen for at den enkelte borger bruger biblioteker falder drastisk, jo længere de befinder sig fra et fysisk bibliotek.  En øget centralisering af Københavns bibliotekstilbud skal ikke være på bekostning af os der bor længst fra rådhuset.  Allerhelst vil jeg gerne se et fysisk bibliotek med uddannede bibliotekarer på Ydre-østerbro, men hvis ikke vi kan samle et flertal for det, synes jeg vi er nødt til at snakke sammen om genindførelsen af Københavns Bibliotekers bogbusser, for at sikre bemandede biblioteksbetjening til borgere i kommunens ydreområder.  KULTUR: Østerbro er en bydel fyldt med kreative og aktive borgere, som både bruger og skaber kultur i stor stil.  Og faktisk er nogle af bibliotekernes allermest populære arrangementer skabt i samarbejde med lokale kræfter. I sidste uge havde vi for eksempel besøg af det lokale børneteater » Teatret på hjul « , som spillede deres poetiske bearbejdelse af H. C. Andersens » Den standhaftige tinsoldat « på Øbro Jagtvej Bibliotek.  Teatergruppen søgte selv midler til opførelsen hos Østerbro Lokaludvalg og inviterede selv ikke færre end 200 børn fra lokale vuggestuer og børnehaver til at komme og overvære den.    Kom og vær med   Du kan også skabe af arrangementer sammen med os, og du behøver selvfølgelig ikke have dit eget teater på forhånd. For man kan byde ind med stort set alt, hvad man kan drømme om.  Et sted, hvor det er sjovt at være med, er bibliotekernes lystige lørdage og sjove søndage.  I snart tre år har vi brugt enhver lejlighed til at skabe liv og glade lørdage og søndage på bibliotekerne. Senest i den forgangne weekend, hvor vi fejrede Rasmus Klumps runde fødselsdag sammen med over to hundrede glade børn og voksne fra Østerbro. Og hvis du har en god idé til et tema for en biblioteksweekend, er du velkommen til at komme med på vognen.  Det gjorde for eksempel designer og billedkunstner Anneli Olesen, som i samarbejde med østerbrobibliotekerne i arrangerede populære familieworkshops med kreativ genbrugs-klippe-klistre.  Måske er du selv fingernem, eller måske er du med i en forening, hvor I flyver med hjemmelavede drager, laver papirklip, spiller rollespil, maler akvarel eller noget helt andet.  Uanset hvad er du meget velkommen til at komme en tur forbi Øbro Jagtvej eller Østerbro Bibliotek og høre, hvordan vi kan hjælpe hinanden med at stable et godt arrangement på benene. Og vi har også mulighed for at støtte økonomisk.  Ligeledes må du meget gerne fortælle os, hvis du har en god idé til et foredrag, eller en forfatter, du gerne vil høre på biblioteket.  Juleklip i weekenden Husk at der er juleklip for børn og voksne på bibliotekerne i weekenden. Vi sørger for det nødvendige klippe-klistre-flette-udstyr, men hvis I har mere avanceret flitterstads, som I ønsker at medbringe, er I selvfølgelig velkommen til det. Vi juler på Østerbro Bibliotek lørdag kl. 11-13 og nisser på Øbro Jagtvej søndag kl. 11-13.  Vel mødt.  I Heimdalsgade på Nørrebro blev to ramt af skud. Deres tilstand er uvis, men ifølge politiet, skulle de ikke være dræbt.  Også i Kroghsgade på Østerbro blev der affyret skud, men det har ikke været muligt at få oplyst, om nogen blev ramt ved skyderiet her.  /ritzau/  Næste lørdag, 23. februar, står et nyt stort skybruds- og byrumsprojekt ved Bryggervangen og Skt. Kjelds Plads på Østerbro i København klar til indvielse.  Det skal beskytte kvarteret mod fremtidens kraftige regnskyl og samtidig forskønne området ved at integrere træer, stauder, naturgræs og urter som en del af løsningen på vandmasserne.  Asfalt skal der være markant mindre af, og den skal i stedet erstattes af beplantning af enhver slags. Eksempelvis vil der til foråret blive plantet 3.000 kvadratmeter stauder og urter og lagt 500 kvadratmeter naturgræs, mens der i efteråret i år vil blive lagt i omegnen af 30.000 vintergækker, så borgere på Østerbro i fremtiden mødes af et hvidt tæppe i de tidlige forårsmåneder.  Skybrudsprojektet ved Bryggervangen og Skt. Kjelds Plads er et af de første store af sin slags i kommunen, og det skal tjene som foregangseksempel på klimatilpasning i København, lyder det fra Teknik- og Miljøforvaltningen.  Artiklen fortsætter under billedet.  Forventningen er blandt andet, at flere andre storbyer i verden vil se mod København og tage ved lære af den københavnske skybrudsløsning. Eksempelvis vil man benytte en metode, som efter hensigten skal lede beskidt regnvand ned i kloakken, mens rent regnvand skal sive ned i kvarterets mange bede.  »Byer over hele verden står over for de samme klimaudfordringer som København. Derfor kan de løsninger, vi har udviklet i klimakvarteret, være til stor inspiration for resten af landet og byer verden over, og der er allerede stor interesse for, hvordan vi gør vandet til en ressource i stedet for kun at se det som et problem,« siger teknik- og miljøborgmester Ninna Hedeager Olsen fra Enhedslisten i en pressemeddelelse.  Det har taget to år at nå i mål med skybrudsprojektet ved Bryggervangen og Skt. Kjelds Plads, og den samlede pris lyder på knap 52 mio. kr., oplyser Teknik- og Miljøforvaltningen.  Projektet er blot et af flere skybrudsprojekter, som skal gøre København klar til de skybrud og oversvømmelser, som måtte ramme hovedstadskommunen i fremtiden.   Københavnerne lever længere end tidligere, men der er lang vej endnu, før kommunens mål om at være med i toppen af sundheds-statistikken er indfriet.

En ny analyse fra Statens Institut for Folkesundhed viser, at den gennemsnitlige levealder for mænd og kvinder i København over en 30-årig periode kun er øget ganske lidt. I 1970'erne og 1980'erne levede de københavnske mænd i gennemsnit i 68 år, mens kvinderne blev godt 75,5 år. For mændenes vedkommende er den gennemsnitlige levealder frem til 1999 steget til 69,6 år, mens kvinder også kan føje knap et år til. 

Det er to-tre år under landsgennemsnittet, og trods hovedstadens tiltrækning af svage grupper, forurenings- og sociale problemer er det ikke tilfredsstillende.

»Levealderen i København skal op. Det går den rigtige vej, men det går langsomt. Vi ved, at københavnerne stadig ryger og drikker mere end borgerne i resten af landet,« siger folkesundhedschef Kirsten Lee, Københavns Kommune. 

Hun mener, at forebyggelse er vejen frem, og der er bl.a. sat gang i en særlig indsats på Indre Nørrebro og i Kgs. Enghave, som er blandt de bydele, hvor borgerne dør tidligst.



  Forebyggelse

  

»Forebyggelsens problem er, at vi normalt retter os mod de syge. Det er sværere at finde forståelse for at rette opmærksomheden mod dem, der stadig er raske. Det er ikke den teknologiske udvikling i sundhedssektoren, der afgør, om folk lever længere. Det er det forebyggende arbejde, men der vil gå nogle år, inden det vil kunne ses i forhold til et fald i antallet af sygdomme,« siger Kirsten Lee.

Tallene fra Statens Institut for Folkesundhed viser, at borgerne på Indre Østerbro generelt lever længere end de øvrige københavnere. Det gælder både mænd og kvinder.

»Der er f.eks. færre rygere på Østerbro end i Kgs. Enghave, hvor der formentlig også er flere, der drikker eller er overvægtige, og mange ufaglærte. De veluddannede er lette at nå via information, mens det er sværere med de dårligst uddannede,« siger Kirsten Lee.

»Der er f.eks. penge i at vænne folk af med at ryge. Det er en god forretning for samfundet,« siger hun.



  Indkomst afgørende

  

Seniorforsker Knud Juel, Statens Institut for Folkesundhed, er enig i, at indkomst og uddannelse spiller en vigtig rolle for sundheden og livsstilen og har betydning for forskellene i levetiden mellem de enkelte bydele. 

»Jeg tror ikke, at bydelsmiljøet i sig selv gør nogle forskelle. Men inden for et begrænset område som København er der stor forskel i boligmassen, og boligpriserne spiller en vigtig rolle. De sunde og de rige flytter hen, hvor de dyre boliger er, og det kræver en god uddannelse og indkomst  og et godt helbred for at være tilknyttet arbejdsmarkedet  at bo i en dyr lejlighed på Østerbro,« siger Knud Juel. 



  Halter bagefter

  

Ifølge analysen fra Statens Institut for Folkesundhed stiger levealderen generelt i Danmark. Sammenlignet med lande, som vi ønsker at sammenligne os med, er der dog ikke meget at råbe hurra for. 

»Rapporten viser, at der har været en uheldig udvikling med tobak og alkohol, der vejer tungere og tungere i sygdomsbilledet herhjemme. Der er ikke meget længere fra Østerbro til Kgs. Enghave end fra Østerbro til Sverige, hvor mændenes levetid er tre år længere. Og den er endnu højere, når vi kommer sydpå,« siger Knud Juel med henvisning til, at svenske mænd og franske kvinder topper levetidslisten i instituttets analyse, der omfatter 20 OECD-lande.



 

 asger.westh@jp.dk 

Så længe lever vi

Den gennemsnitlige levetid for mænd og kvinder i de enkelte bydele i Københavns Kommune og Frederiksberg Kommune i årene 1990-1999:

Mænd

Indre By: 71,9 år

Christianshavn: 70 år

Indre Østerbro:  72,8 år 

Ydre Østerbro: 70,2 år 

Indre Nørrebro: 66 år 

Ydre Nørrebro: 67,8 år

Vesterbro: 67,2 år

Kgs. Enghave:  65,5 år 

 Valby: 69,7 år

Vanløse: 72,5 år

Brønshøj-Husum: 70,4 år

Bispebjerg: 68,6 år

Sundby Nord: 68,2 år

Sundby Syd: 70 år

Vestamager: 70,6 år 

Københavns Kommune: 69,6 år

Frederiksberg Kommune: 72,4 år

Kvinder

Indre By: 78,2 år

Christianshavn: 79,3 år

Indre Østerbro:  80,2 år 

Ydre Østerbro: 77,3 år 

Indre Nørrebro:  72,6 år  

Ydre Nørrebro: 75 år

Vesterbro: 74,3 år

Kgs. Enghave: 74,5 år

Valby: 76 år

Vanløse: 78,9 år

Brønshøj-Husum: 75,9 år

Bispebjerg: 75,9 år

Sundby Nord: 76 år

Sundby Syd: 75,6 år

Vestamager: 77,1 år 

Københavns Kommune: 76,4 år

Frederiksberg Kommune: 77,7 år

Kilde: Statens Institut for Folkesundhed



  Det er ikke fordi, at det hele står stille i medieverdenen. Bestemt ikke. Og heller ikke på Østerbro Avis.  For fem år siden rundede avisen 75 år med et stort og flot jubilæumsnummer og reception i lokalerne. Dengang lå avisen som en del af et mediecenter i Parken sammen med Lokalavisen for Nørrebro og Nord-Vest og City Avisen. I løbet af de fem seneste år - eller rettere i løbet af de seneste tre - har Østerbro Avis skiftet adresse tre gange - fra Parken til Aldersrogade, fra Aldersrogade til Frederiksberg og så hjem igen til bydelen med adressen på Østerbrogade 79 fra i sommer.   På sin vis er Østerbro Avis nu tilbage, hvor den var for over 10 år siden: Som det lokale omdrejningspunkt med adresse på Østerbrogade.   Dengang var det i nummer 46, nu er det i nummer 79. Og mon ikke den skal blive der et godt stykke tid endnu? Og nu bor den som eneste avis i huset, da de øvrige udgivelser er flyttet til Frederiksberg.     "Nye Gader ved Vibenshus"   Den første udgave kom på gaden den 1. november 1929.   Det var en privat udgivelse på fire sider med en blandet mængde annoncer og redaktionel tekst om livet og begivenheder på Østerbro. Blandt andet kunne første udgave af Østerbro Avis fortælle om, at "Jacob Erlandsens G., Urbansg. og Borgmester Jensens Allé er Navnet paa de nye Gader ved Vibenshus, hvor et nyt Kvarter i disse dage nærmer sig sin Fuldendelse".    Øbro Bladet    Allerede i Østerbro Avis' første år var der et alternativ til avisen i bydelen. Korrekturlæser ved Berlingske Tidende Ejnar Hansen udgav fra 1929 Lyngbyvejs Avisen, en avis for Ydre Østerbro. Det blev købt op af reklamemanden K. Berggreen, som ændrede navnet til Ryvang Bladet og udvidede det med en version til Indre Østerbro: Østerbro Tidende, der dermed direkte tog kampen op med Østerbro Avis. I 1965 skete den første fusion, da K. Berggreen købte Østerbro Avis.   I begyndelsen af 1970' erne havde Det Berlingske Officin fået øjnene op for lokalavismarkedet og overtog i 1972 Østerbro Avis, der dermed blev en del af Berlingske Omegnsblade - i dag Berlingske Lokalaviser. Men det var ikke slut med den lokale konkurrence eller fusioner.   Øbro Bladet var gennem mange år en lokal konkurrent udgivet af familien Flindt og var præget af en frisk tone. Efter mange års konkurrence blev Øbro Bladet i 1989 overtaget af Berlingske Lokalaviser og kort efter fusioneret med Østerbro Avis, men navnet lever stadig i folkemunde. Den dag i dag er der fortsat mange lokale, som taler om "Øbro Bladet", når de egentlig omtaler Østerbro Avis.     Frem og tilbage   Med fusionen med Øbro Bladet var Østerbro Avis i 1990' erne for første gang i sin levetid den eneste lokalavis i bydelen. Omkring årtusindskiftet overtog Berlingske Lokalaviser en række lokalaviser, der blev udgivet fra Bispebjerg Torv, og de flyttede sammen med Østerbro Avis i Parken, som dermed i pagt med tiden nu blev kaldt et mediecenter.   Den seneste konkurrencesituation på Østerbro Avis blev skabt oven på en række ændringer inden for Berlingske Lokalaviser i 2006. Det fik Flemming Hansen, der havde været mediechef for Østerbro Avis og Amager Bladet, til at skabe to nye lokalaviser på Østerbro og Amager. Med ham fulgte en række medarbejdere.  På Østerbro resulterede det i Lokalavisen Østerbro fra 1. marts 2007. Hurtigt blev det to ligeværdige konkurrenter i jagten på nyheder og historier fra bydelen. Annoncemarkedet var dog ikke stort nok til to udgivelser, og i slutningen af august blev det offentliggjort, at både på Østerbro og Amager fusionerede de tidligere konkurrenter. Ejeren af Østerbro Avis er nu "Lokalaviserne på Østerbro og Amager A/S", hvoraf Berlingske Lokalaviser ejer 60 procent og Lokalavisselskabet 40 procent. Flemming Hansen er direktør for det nye selskab.   Kilde: "Tre i én - historien om Østerbro Avis" af Ib Boye og Lars Schmidt (begge tidligere redaktører på Østerbro Avis), Østerbros Avis' 75 års jubilæumsudgave, onsdag den 10. november 2004     Ove Jensen, 70 år:  "Jeg er født på ydre Østerbro, og dengang jeg opvoksede her, var størstedelen middelklasse. Nu i dag har jeg sværere ved at bedømme det, da jeg ikke kommer så meget på gaden, fordi jeg går dårligt og bruger stok. Men jeg tror, at det er helt almindelige mennesker, som bor her."     Mischa Elo, 24 år: "Jeg tror størstedelen er unge familier med små børn og unge, men ellers er det meget blandet. Typemæssigt tror jeg, at folk er meget gennemsnitlige og fra middelklassen. Men folk er nok lidt finere i kvarteret omkring Silkeborggade og Århusgade."    Diana Juncher, 24 år:  "Jeg er næsten lige flyttet ind, så det ved jeg ikke så meget om. Men jeg tror, at her bor en blanding af unge, midaldrende og gamle. Generelt tror jeg, at her bor folk med penge, som arbejder i erhvervslivet."    Camilla Pedersen, 23 år:  "For nylig flyttede jeg til Ryparken, og min fornemmelse er, at her bor flest ældre og familier. Men jeg så på et tidspunkt i avisen, at Østerbro lå på fjerdepladsen som det dyreste sted at bo i Danmark."    OSA\2008\02\20\OSA20080220X11#0002.pdf   AALBORG: Østerbro Brygge.   Det er navnet på et nyt, stort projekt med erhverv, detailhandel, restauranter og boliger, som investorer i øjeblikket forhandler med Aalborg Kommune om. Området ligger lige over for Østre Havn og rummer i dag blandt andet Sømandshjemmet, værtshuset Fedtebrød, Australian Barbecue og bilforhandler Lars Bonderup - Hyundai i Aalborg.  Dermed er der planer om endnu et løft til Østerbro, hvor der også bruges millioner af kroner på helhedsorienteret nyfornyelse.  - Det er et interessant sted, for det er i det område, at byen vokser med blandt andet Nordkraft, Musikkens Hus, Østre Havn og den nye havnefront, siger investor John Robert Andersen.  Han er også direktør for MR Scanning Aalborg og står bag Østerbro Brygge sammen med en anden investor.  Området er på ikke mindre end 20.000 kvadratmeter, hvilket svarer til cirka fire fodboldbaner.  Der skal først og fremmest være erhverv på det store område, men der kommer også et endnu ukendt antal boliger.  - Erhvervslokalerne skal først og fremmet bruges til liberale erhverv, men vi vil også gerne have detailhandel på grunden, specialbutikker, restauranter og cafeer, siger John Robert Andersen.   Sømandshjem bliver  Omdannelsen af området indebærer, at investorer forhandler med Sømandshjemmet, som gerne vil blive i området. Men ifølge John Robert Andersen vil det være hensigtsmæssigt at flytte Sømandshjemmet lidt væk fra krydset Nyhavnsgade/Karolinelundsvej.  - Vi synes, at der nu er en enestående chance for at flytte Sømandshjemmet væk fra krydset, og det taler vi med Sømandshjemmet og Aalborg Kommune om, forklarer John Robert Andersen.  Forhandlingerne med alle virksomheder og grundejere er endnu ikke afsluttet. Men John Robert Andersen oplyser, at investorerne nu sidder på omkring 75 procent af området, og han forventer, at de sidste forhandlinger falder på plads inden for den nærmeste fremtid. John Robert Andersen er dog ikke sikker på, at investorerne kommer til at eje 100 procent af lokalplanområdet.  Østerbro Brygge skal arkitektonisk hænge sammen med det byggeri, som entreprenør A. Enggaard står i spidsen for på Østre Havn på den anden side af Nyhavnsgade.  Investorerne taler også med teknisk forvaltning om, hvor der skal etableres både offentlige parkeringspladser og pladser til de mennesker, der arbejder eller har et ærinde på selve Østerbro Brygge.   John Robert Andersen håber, at en ny lokalplan for området er nået igennem det politiske system til september, hvorefter omdannelsen af området kan begynde.  Mandag blev den 19-årige, der stammer fra Sri Lanka og bor i Herning, fremstillet i grundlovsforhør og sigtet for drabsforsøg.  Her mente dommeren, at der var grundlag for at varetægtsfængsle den unge mand i foreløbig 21 dage af hensyn til politiets videre efterforskning og retshåndhævelsen.  Den mistænkte mand blev efterlyst med billede og navn, og han endte med at melde sig selv til politiet i Herning sent søndag aften.  Det var under klammeri mellem en gruppe unge på Østerbro, at den 16-årige dreng blev stukket ned. Efter flere timers intensiv behandling på Rigshospitalet kunne han meldes uden for livsfare.  PRINT| SEND ARTIKEL| Udgivet 02. januar 2006 | 12:04   Klik her for at åbne originalartiklen på Stiften.dk   Fra i dag onsdag 16. april strejker blandt andre pædagog-medhjælpere, sygeplejersker, jordemødre og personale i den kommunale ældrepleje.   Cirka 75.000 formodes at strejke i alt. Det gælder alle sygeplejersker, jordemødre, radiografer og bioanalytikere i blodbanker, hvor der dog er sat et nødberedskab ind. Det betyder, at operationer vil blive aflyst, nybagte mødre der sendes hjem fra hospitalet, og ældre, der kun kan få den allermest nødvendige pleje.  Det rammer også borgerne på Østerbro. For eksempeI strejker Pension og Omsorgskontoret Østerbro og Sundhedscenter Hans Knudsens Plads. Derudover strejker Genoptræning København, Region Hovedstadens Apotek og Blodbanken på Rigshospitalet. Og fra 28. april strejker de i distrikspsykiatrien, socialpsykiatrien og på misbrugs- og forsorgshjem i Region Hovedstaden.  Østerbro går dog fri af pædagogernes og pædagogmedhjælpernes strejke.   Hele konflikten handler hovedsageligt om, at sundheds- og plejepersonale vil have lønstigninger på 15 procent og ikke vil nøjes med de 12,8 procent, som andre grupper får de næste tre år.   Derudover ønsker personalet bedre forhold, da mange bukker under på grund af nedslidning.   I det hele taget kæmper den offentlige sektor med at tiltrække og fastholde medarbejdere, og der er mangel på læger, sygeplejersker og social- og sundhedsassistenter.  TRAFIK: I forvejen føler beboere i Ryparken og Emdrup sig skåret af fra det øvrige København.  Ringbanen med S-Toget er som en mur på tværs af København, og byggeriet af Nordhavnsvej har ikke gjort det bedre.  Godt nok er der kommet en cykelbro over Helsingørmotorvejen ved Ryparken Station, men Lyngbyvej lokalgade med retning fra Ryparken mod Østerbro og Indre By er spærret af for biler frem til slutningen af 2017.  Og nok er nok. Nu bliver Lersøpark Allé spærret for biler fra 1. marts og syv måneder, når broen over alléen på Rovsingsgade skal renoveres.  Østerbro Avis har tidligere skrevet om den problematik, og de to lokaludvalg på Østerbro og i Bispebjerg beder nu de to lokaludvalg politikerne om at sikre en fornuftig løsning » Vi er forundrede over den manglende planlægning af renoveringsarbejder, som vil afstedkomme et lokalt trafikkaos, når flere af ' indgangsportalerne' på tværs af ringbanen lukkes samtidig, « lyder det i en fælles udtalelse fra de to lokaludvalg.    Besværlige omveje   For beboere i Emdrup, Ryparken og Bispebjerg er der dermed tre muligheder, hvis de skal i bil mod Østerbro eller Indre By. Og der er tale om omveje og besværlige veje i alle tilfælde.  -Køre tilbage via Bernstorffsvej og via det meget trafikerede kryds med nedkørsel til motorvejen ved Ring 2.  -Søge gennem Gentofte ud til Strandvejen -Eller køre omvejen via Tagensvej ind til byen.  Østerbro Lokaludvalg har tidligere rettet henvendelse om til Københavns Kommune.  » Men her synes der større fokus på, hvordan vi skaber god mobilitet for borgere, som kommer nordfra kommunegrænsen, end på hvordan den lokale trafik afvikles, « lyder det fra Østerbro Lokaludvalgs formand Allan Marouf.  De to lokaludvalg understreger, at de da mener, at broen på Rovsingsgade over Lersø Parkallé da skal repareres, hvis den trænger. Kommunen burde dog vente til, at Lyngbyvej var åbnet igen for den lokale trafik.  » Broen skal selvfølgelig renoveres, hvis det er nødvendigt.  Men timingen er elendig.  Vi forudser derfor et trafikalt helvede for de cirka 10 000 lokale borgere på Ydre Østerbro, Ryparken, Emdrup, Lundehus, kolonihavefolket i Lersøparken og dele af Bispebjerg, « lyder det fra de to lokaludvalg, som nu appellerer til, at politikerne kommer ind i kampen, når embedsmændene i teknik-og miljøforvaltningen ikke vil ændre på tingene.    Den simple løsning   De to lokaludvalg peger på.  På grund af renovering af broen i Rovsingsgade over Lersø Parkallé, er alléen spærret for biltrafik i syv måneder Samtidig er Lyngbyvej mellem Emdrupvej og Hans Knudsens Plads også spærret på grund af Nordhavnsvej .    Kommune: En kabale   VEJE: Østerbro Avis har tidligere spurgt Københavns Kommune, hvorfor Lersø Parkallé skal spærres, samtidig med Lyngbyvej lokalgade også er spærret.  Her var svaret, at broen over Lersø Parkallé er meget nedslidt, og renoveringen af den er led i en kommunal kabale, som også omfatter en renovering af Tuborgvej i 2018. thof en enkelt løsning: Lyngbyvejens lokalgade fra Emdrupvej broen mod jernbanebroen og Hans Knudsens plads skal åbnes i indadgående retning hurtigst muligt og før at renoveringen af broen over Lersøpark Allé kan sættes i gang.  De henviser til, at fly-overtilkørslen til Nordhavnsvej er færdigbygget, og at lokalgaden derfor bør kunne åbnes.    ØSTERBROTAL     22.   februar klokken 17.30 har de to lokaludvalg indbudt alle de politiske partier i borgerrepræsentationen samt alle interesserede borgere til at komme til Lundehuskirken, Strødamsvej 1, for at drøfte problematikken. Alle er velkomne til dette uformelle borgermøde.  POST: I 2005 lukkede posthuset på Emdrupvej. Fem år senere måtte posthuset på Christiansmindevej dreje nøglen om.  Og den 1. oktober er turen måske kommet til Østerbros mest karakteristiske posthus ved Trianglen.    Distributionen flytter   Distributionen på Østerbro og Nørrebro, der indtil nu har haft hjemme på Øster Allé flytter nemlig til Indre By og Frederiksberg.  » Vi samler distributionen, så ruterne bliver længere. På den måde får vi en effektiviseringsgevinst, « siger Morten Nielsen, der er kommunikationschef ved Postdanmark.  Om kundebetjeningen også skal flyttes, og posthuset dermed lukkes, er endnu ikke bestemt.  » Det er endnu ikke afklaret, hvad der skal ske med posthuset, « siger Morten Nielsen.    Post i supermarkeder   Generelt har tendensen været, at Postdanmark har lukket posthuse og i stedet betjent kunder fra såkaldte postbutikker i supermarkeder -for eksempel i Superbest på Østerfælled Torv.  Det skyldes, at vi sender færre breve end tidligere og klarer mange af regningerne over netbank. Den begrundelse gav den daværende filialchef på Christiansmindevej, Bente Larsen, der havde mistet 20 procent af sine kunder på to år.    Fokus på tilgængelighed   Kunne man forestille sig at det samme var tilfældet på Østerbro Posthus? » Man kan forestille sig mange ting. Men vi har ikke truffet beslutningen om, at vi vil flytte fra bygningen.  Men det er vigtigt, at vi sørger for så god tilgængelighed for vores kunder som muligt.  Og det er hele tiden en løbende proces at finde ud af, hvordan vi kan gøre tilgængeligheden bedre, « siger Morten Nielsen og lover, at tilgængeligheden for østerbroerne ikke vil blive dårligere end hidtil.  Så foreløbigt vil der altså stadig være posthus på Øster Allé efter den 1. oktober.  » Sådan ser det ud nu. Men vi er hele tiden i løbende overvejelser om at lave den bedste tilgængelighed og de bedste åbningstider, « understreger Morten Nielsen.  Der er foreløbigt to posthuse på Østerbro, på Øster Allé 1 og på Studsgaardsgade 1.  Derudover er der to såkaldte postbutikker, i Superbest på Østerfælled Torv og Irma på Strandboulevarden 94.  AALBORG: For både Laila Thomsen og Thomas Kastrup-Larsen, henholdsvis formand for Alabu Bolig og Boligforeningen Vanggården og borgmester i Aalborg, bød det på en tur på mindernes boulevard, da de i går tog hvert sit første spadestik til 89 ungdomsboliger samt to ejerboliger på grunden Østerbro 39.  Det var dog ikke samstemmende erindringer, de to kunne delagtiggøre tilhørerne i.  Laila Thomsen, der boede på Østerbro 72 først i 70' erne, kunne fortælle om en lejlighed til 215 kroner i månedlig leje inklusiv varme i et kvarter, som hun beskrev som et spændende smørhul med små, lækre butikker.  Siden gik det åbenbart tilbage for kvarteret, for Thomas Kastrup-Larsen, der i 1996 havde adresse i Østerbro, kunne fortælle om skyderier mellem rockere, hvoraf en blev skudt i Stormgade, og et drab i nabobygningen til de kommende ungdomsboliger.    Stemningen var dårlig   -Det var et sted, hvor man hurtigt fik lyst til at finde et andet sted at bo, fordi stemningen var så dårlig, sagde Kastrup-Larsen, der nu som borgmester mange år senere glædede sig over den forandringens vind, der går gennem Østerbro.  -Man må bare sige, at vi fået et helt andet attraktivt sted at bo, lød det fra borgmesteren, der for Aalborg Kommune som helhed glædede sig over den udvikling Vanggårdens nybyggeri er udtryk for.  -At der er gode, attraktive boliger, som dem vi får her, er afgørende for Aalborg som uddannelsesby og for at befolkningstallet fortsat vokser, sagde han og påpegede, at det ved studiestart i år var nødvendigt at indlogere 300 nye studerende på vandrehjem, og at der aktuelt er 5000 på venteliste til ungdomsboliger.  -Behovet for ungdomsboliger og boliger er i det hele taget bare voksende, fastslog Kastrup-Larsen, der kunne tilføjer, at det indbyggertal, der 5. oktober rundede 210.000, nu er tæt på 1000 flere.    En tilfreds entreprenør   For byggebranchen har Aalborgs omfattende ungdomsboligbyggeri spillet en stor rolle, hvilket totalentreprenør på byggeriet, Arne Andersen, Vrå, overfor NORDJYSKE kunne bekræfte.  -Det betyder rigtig, rigtig meget, at byrådet i den grad sætter noget i gang. 80 procent af vores arbejde ligger her i Aalborg, fortalte Arne Andersen, hvis firma ellers har hele Nordjylland som arbejdsområde.  Det er således også Arne Andersen A/ S, der byggede 1. etape af Vanggårdens byggeri på Østerbro, der omfattede 90 ungdomsboliger samt et antal familieboliger.  Desuden har firmaet bygget 32 ejerboliger og erhvervslokaler midt imellem 1. og den kommende etape. Arkitektonisk vil det netop indledte byggeri blive en fortsættelse af det eksisterende.  De 89 kommende ungdomsboliger vil være klar til indflytning i januar 2017.  » Man må bare sige, at vi fået et helt andet attraktivt sted at bo.  THOMAS KASTRUP-LARSEN, borgmester.  OMRÅDEFORNYELSE: Det er Designcaféen i Haraldsgade, som er stedet, hvor Østerbro Avis møder den nye chef for Områdefornyelsen Sankt Kjelds Kvarter René Sommer Lindsay.  Han bor selv i de røde rækkehuse i kvarteret » på den anden side af Lyngbyvej « -set fra det meste af Østerbro.  » Det var et par naboer med utrolig energi, som startede den, « fortæller han om Designcaféen.  Og det har været tiltrængt.  » Det har gjort, at man tit går herned, når man mødes.  Man kan også sidde her selv og drikke en kop kaffe og skrive en mail. « .    Manglet caféer   René Sommer Lindsay bor dermed selv i det kvarter, han er projektchef for.  Men området mellem Lyngbyvej og Lersø Parkallé er ikke så meget i fokus som kvarteret mellem Lyngbyvej og Østerbrogade, hvor selve Sankt Kjelds Plads ligger midt i det hele og skal være centrum for klimatilpasningen i området.  Men også i den del af kvarteret har der manglet caféer og samlingspunkter ifølge René Sommer Lindsay og mange andre.  » Både på den ene og den anden side af Lyngbyvej har der manglet nogle lokale mødesteder, « mener han.    Ligesom Bopa Plads   Han var netop tiltrådt som projektleder, da den nye Tåsinge Plads for enden af Tåsingegade og Ourøgade stod klar i begyndelsen af december som det første store markante tegn på områdets forandringer.  Her åbnede caféen Riccos allerede for et par år siden, inden Tåsinge Plads var forandret.  Den har så ligget lidt i dvale, mens renoveringen stod på.  Nu er den åbnet igen, og René Sommer Lindsay håber, at det vil trække noget mere med sig -akkurat som på en plads på Indre Østerbro, som gennem de seneste 20 år er blevet særdeles velkendt.  » Mit idealscenarie vil være, at der kommer to caféer at vælge imellem ligesom på Bopa Plads. Det kan også være, at pizzeriaet kan opgraderes, « siger han.    Ressourcer blandt borgere   34-årige René Sommer Lindsay er fra Aarhus, men har boet mange år i København, først i Indre By og på Vesterbro og de seneste 10 år på Østerbro, hvor han har boet tre forskellige steder i det, som nu betegnes som Sankt Kjelds Kvarter, men som ingen ville have drømt om at kalde det for et årti siden.  Nu bor han med sin kone og børn i Lyngbyvejskvarteret, hvor han oplever, at der et unikt fællesskab mellem beboerne i de røde rækkehuse, som udover Designcaféen også mødes i et fælleshus.  Noget af den stemning oplever han brede sig til hele Sankt Kjelds Kvarter.  » Den store oplevelse for mig har været at opdage, hvor mange ressourcer der er i kvarteret, « siger han.  Mange af de aktive kræfter er begyndt at spille sammen, efter områdefornyelsen er kommet til.    Skibe i søen   » Forankring « er nøgleordet, som bliver brugt i byfornyelsessammenhæng, når en områdefornyelse ophører, som det sker i Sankt Kjelds Kvarter i sommeren 2016.  Det handler om, at de mange aktiviteter skal fortsætte, også selvom der ikke længere sidder et kontor med offentligt ansatte, som skal bruge hele deres arbejdstid på at udvikle området.  » Men måske er forankre et forkert ord. Det handler jo ikke om at kaste anker, men om at sætte nye skib i søen, « siger René Sommer Lindsay .    Bare være Østerbro   Spørgsmålet er også, om det navn bliver hængende, når områdefornyelsen er ophørt i sommeren 2016.  Eller det blot bliver til » Ydre Østerbro « igen, som det også stadig hedder i folkemunde.  Rene Sommer Lindsay håber, at folk udefra holder op med at tro, at Østerbro stopper ved Jagtvej og kommer til at se Østerbro som en helhed.  » Min drøm er, at området bare skal være Østerbro. Lidt a la Stefansgade, som er Nørrebro nu, tidligere kaldte man det Ydre Nørrebro, « sammenligner han det med.  Og så, understreger han, sker der da også noget » på den anden side af Lyngbyvej « i områdefornyelsens regi, blandt andet er der en mindre fornyelse af Haraldsgade og en støjvæg ud til Lyngbyvej på vej.   UMit idealscenarie vil være, at der kommer to caféer at vælge imellem ligesom på Bopa Plads RENÉ SOMMER LINDSAY, projektchef i Områdefornyelsen, om Tåsinge Plads.    Kvarteret og klimaet   Der er områdefornyelse i Sankt Kjelds Kvarter, området mellem Østerbrogade, Jagtvej, Lersø Parkallé og S-banen i årene 2010-2016 .  Kommunale og statslige millioner bliver brugt på at forny kvarteret  En stor del af omrdåefornyelsen er Danmarks første klimakvarter, hvor behovet for flere grønne mødesteder i bydelen spiller sammen med løsninger, der kan optage store mængder regnvand, for eksempel på Tåsinge Plads, Sankt Kjelds Plads og Bryggervangen  René Sommer Lindsay har været projektleder og arkitekt i områdefornyelsen, inden han tiltrådte som chef som afløser for Mads Uldall, der skiftede til Kødbyen på Vesterbro René Sommer Lindsay er projektchef for Områdefornyelsen Sankt Kjelds Kvarter og bor selv i kvarteret .    GUIDE FAVORITTER I SANKT KJELDS KVARTER IFØLGE RENÉ 3   TÅSINGE PLADS Det har jeg været meget involveret i, og nu er den der. Ser meget frem til at opleve dem om sommeren, både som professionel og som borger  RUDOLPH BERGS GADE Det er min gade, og den er rigtig rar. Børnene nyder at lege udenfor, især når solen kommer frem  KILDEVÆLDSPARKEN Her har jeg gået mange ture med barnevogn, det er en rigtig lokal park, som ikke er så kendt for andre end dem, der bor her.  TRAFIK: I 2019 skal Metrocityringen stå færdig, og dermed kan der køres på skinner rundt i København mellem Østerbro, Nørrebro, Frederiksberg, Vesterbro og Indre By.  Det betyder samtidig, at byens busruter skal ændres og indskrænkes.  Det vurderes nemlig, at 30 millioner rejser vil blive flyttet fra busser til metro, når folk skal på tværs af hovedstaden.  Det har længe stået klart, at der fra 2019 kun skal køre en A-bus, dem med hyppige afgange, gennem Østerbro, mod i dag fire.  Strækningerne for 8A langs Strandboulevarden og Jagtvej og for 4A mellem Haraldsgade og Svanemøllen Station vil blive afløst af busser, der kører knap så ofte.    Næststørste handelsgade   1A får som den eneste A-bus på Østerbro lov til at fortsætte, den vil dog ikke længere køre til og fra Indre By, men overtage en del af den nuværende 3A's rute og køre fra Trianglen mod Nørrebro, Frederiksberg og Vesterbro. Den skal fortsat køre langs Østerbrogade.  Det betyder, at der ikke længere skal være en bus gennem Nordre Frihavnsgade ifølge Movias udspil. Der lægges op til, at 3A ikke skal have nogen form for afløser gennem gaden.  Det vækker modstand hos formand for Østerbro Lokaludvalg, Allan Marouf.  » Der er tale om Østerbros næststørste handelsgade, som er 1,3 kilometer lang. Det er íkke acceptabelt, at den gade ikke skal have en buslinje, « mener han.  Østerbro Lokaludvalg har ellers gennem flere år sammen med andre lokale kræfter kæmpet for, at Nordre Frihavnsgade skal blive mere fredelig.  Kommunen har besluttet sig for en omlægning af gaden, der skal gennemføres de kommende år.    Ældre og handicappede   Selvom Allan Marouf mener, at der skal være bedre forhold for fodgængere og cyklister i gaden, mener han, at der fortsat skal køre busser.  » Nogle grupper som ældre og handicappede er afhængige af en bus i Nordre Frihavnsgade, når de for eksempel skal handle i Brugsen eller Netto, « siger han og nævner, at for hans skyld kunne det godt være en mindre bus, der i fremtiden kører gennem Nordre Frihavnsgade.  Allan Marouf nævner, at det kunne være en bus a la de hedengangne mindre servicebusser -særligt målrettede ældre og gangbesværede -der kun var i brug i et par år på grund af lavt passagertal, som kunne være en løsning i Nordre Frihavnsgade fremover.  Østerbro Avis ville gerne have haft en kommentar fra Movia. De er dog ikke vendt tilbage, men i et skriftligt oplæg til ændringerne på Østerbro, skriver de: » Busbetjening af Nordre Frihavnsgade mellem Trianglen og Nordhavn St., som linje 3A tilbyder i dag, vil ikke fortsætte, men borgerne i området vil dog inden for rimelig gangafstand have adgang til A-bus, lokalbus, S-tog og metro. « Det giver Allan Marouf dog ikke noget for.  » Movia tror åbenbart, at alle mennesker er mobile. Hvis der ikke er en bus, hvor ældre og handicappede kan komme til butikker på en lang handelsgade, så er det da ligegyldigt, at der er metrostationer på Østerbro, « mener han.    Forslag er i høring   Den endelige beslutning om busruterne er dog ikke tager.  Københavns Kommune skal til foråret vedtage den endelige plan. Lige nu er Movias forslag i høring i kommunens 12 lokaludvalg, Ældrerådet, Ungerådet og Handicaprådet som optakt til den politiske behandling.  Allan Marouf fortæller, at Østerbro Lokaludvalg vil holde et borgermøde om busændringerne, og at lokaludvalget vil gå konstruktivt ind i dialogen med Movia og kommunen.  Østerbro Avis ville gerne have hørt overborgmester Frank Jensens (S) holdning til en busfri Nordre Frihavnsgade, men han er ikke vendt tilbage.  UNogle grupper som ældre og handicappede er afhængige af en bus i Nordre Frihavnsgade, når de for eksempel skal handle i Brugsen ALLAN MAROUF, formand for Østerbro Lokaludvalg.  Movia har udsendt Mit Busnet, som er et forslag til, hvad der skal ske med busserne i København, når Metrocityringen begynder at køre i . . . . Der skal være færre buslinjer og afgange, men målet er at skabe god sammenhæng med tog og metro .    ØSTERBROTAL 14   er navnet på den nok mest omtalte busrute på Østerbro i nyere tid. Denne buslinje bevares i Movias plan for busdriften fra 2019, ifølge planen skal den dog fremover have endestation ved Nørreport Station. Politikerne på rådhuset skal tage endelig stilling til en ny ruteplan til foråret.  Inden da er forslaget i høring, og der vil holdes borgermøde.  SERIEBOLD: Det kniber gevaldigt for Østerbro IF med at klare sig i serie 1. Holdet ligger pt. på næstsidstepladsen, men til alt held er der kun et hold, der rykker ud af serien i år, så Østerbro har gode chancer for at redde livet i serien.  Indenfor de sidste par år har klubben været ude for en nedtur: Det er ikke længe siden, at Østerbro IF var det stærkeste seriehold på Østerbro, hvor holdet spillede med i Danmarksserien.  Men i forbindelse med en turneringsomlægning rykkede klubben to rækker ned på en eneste sæson, blandt andet fordi nogle førsteholdspillere forlod klubben. Og det er endnu ikke lykkedes for træner Freddy Lillelund og hans spillere at vende tilbage til det niveau.    Forårspremiere   Men der udføres et godt stykke arbejde i klubben, så man kan håbe, at anstrengelserne en dag vil bære frugt.  I lørdags havde Østerbro forårspremiere på kunstgræsset i Fælledparken, hvor det blev til et nederlag på 1-4 til Dragør.  Gæsterne er imidlertid et af seriens bedste hold, så det var et forståeligt nederlag.  På lørdag venter forårets lokalopgør i serie 1, når seriens andet hold fra Østerbro, Viktoria, står klar. Også Viktoria fik dog en ørefigen i lørdags, da holdet tabte til topholdet Kastrup 4-1.  Viktoria har alligevel klaret sig bedre i år og ligger lunt placeret midt i rækken. Nu venter et spændende lokalopgør på kunstgræsset lørdag formiddag mod Østerbro IF.    HB mod Union   I Københavnsserien ligger en tredje Fælledklub, HB, placeret midt i rækken. I premieren i lørdags spillede HB uafgjort 1-1 med B. 93' s andethold, der også spiller i Københavnsserien.  HB spiller næste kamp på lørdag på kunstgræsset i Fælleden kl. 13 mod Union.  B. 93s andethold i KS-serien spiller den næste kamp på anlægget ved Svanemøllen på lørdag kl. 15 mod Skovshoved.  

Det var en usædvanlig eftermiddag på Klosterfælleden i København i går.   Ikke at den konstante summen af hovedstadens mange biler eller de tusindvis af cyklende københavnere på vej hjem fra arbejde skilte sig ud fra flertallet af onsdage. Men midt i fælledens grønne idyl, et par hundrede meter fra Parken, skærmet ind af lavt trådhegn og rød-hvide plastikbånd piskede 11 danmarksseriespillere forpustede rundt.   Ved sidelinjen osede grillpølserne lystigt, mens flaskeøl og sodavand blev langet over et praktisk folde sammen bord. Inde på græsset løb sidste sæsons fjerdebedste danske fodboldhold, Viborg, rundt. Og selv om jyderne har lagt behersket ud i denne sæson og p.t. er nummer 10 i Superligaen, så var det unægtelig en udfordring for hjemmeholdet Østerbro I.F, som spiller i danmarksserien.  En udfordring »men bolden er jo rund, og vi har trods alt slået både et 2. - og et 1.-divisionshold ud på vej til tredje runde«, som hjemmeholdets holdleder Finn Poulsen udtrykte optimismen.  Østerbro I.F. har omklædningsrum under den gamle tribune i Parken og kom til i 1998, da de to hæderkronede Østerbro-klubber, Østerbro’s Boldklub (ØB) og Ryvang Fodbold Club, slog deres efterhånden slidte pjalter sammen.  De tre ugentlige træninger foregår på Ryvangens baner, og det erklærede mål er at have »et sjovt og udviklende klubliv, hvor glæden ved legen altid sættes i højsædet. Kammeratskab og klubloyalitet må aldrig være på bekostning af sportslige mål«, som klubben skriver i sin velkomst til nye medlemmer.     Kolde ben  »Slå nu de skide jyder«, lød det frisk fra en af de omkring 400 tilskuere, der var stimlet sammen bag plastikbåndet. Således opfordret lagde Østerbro fra land med ganske fine ryk  især på venstre kant og skud i retningen af mål, som Viborg-keeper John Alvbåge dog nemt nappede. Offensiven holdt ikke længe, selv om københavnerne gik viljefaste til opgaven. 4-0 var hjemmeholdet nede ved pausen, som spillerne holdt i rundkreds på græsset, da omklædningsrummene var for langt væk til, at de kunne nå tilbage i tide til anden halvleg.   De kolde ben generede imidlertid ikke Viborg-spillere, som hamrede to hurtige mål ind i anden halvlegs første to minutter, og da Østerbros Sercuba Zar brændte et straffespark mod slutningen – til trods for at Alvbåge havde smidt sig til den forkerte side – ja, så endte den ganske livlige fodboldeftermiddag 7-0.  »Men det var stadig sjovt. Der er stor forskel på dem og os. De er så meget bedre, og nederlaget var okay, selv om jeg faktisk ikke tror, jeg har tabt så stort før«, sagde målmand Brian Viskjær.   brit.therkildsen@pol.dk   Nu har jeg boet et år på Østerbro i Domvs Portvs, som er blevet mit kære hjem i den niende himmel, hvor jeg har udsigt over den ganske by med de smukke tårne og de uendelige eventyrlige solnedgange, hvor jeg kan lade mig forføre og falde i staver i timevis.  Og det gør jeg også fra min hjørnelejlighed på min altan, når jeg skuer ud over havnen, havet og så langt øjet rækker mod nord til Skovshoved.  Jamen, kan man forlange mere... nej vel! Jeg skrev om » Eventyret på Stenbroen « her i avisen 14 april i fjor, om min forelskelse i Østerbro, og nu efter næsten et år, holder forelskelsen så stadig? JA, og endnu bedre har forelskelsen forvandlet sig til kærlighed, som noget der varer ved.... MEN -hvor forelskelse kan sløre blikket, åbner kærligheden for mere jordforbindelse og klarhed. Og også med konstruktiv kritik og foreslag, forhåbentlig...  Men først Kærligheden til Østerbro, som jeg vil udtrykke på denne måde » Jeg elsker dig for hvad du er, og for hvad jeg kan være, når jeg er i din nærhed « ..  For jeg føler mig tryg og fri herinde på Stenbroen, som jo også er grøn og frodig, når man går ad Rosenvængets sidealle og Rosenvængets alle. Her er en frodighed, ro og stilhed ja, tænk, at man er i byen. » Visdom bor ej i larm, lyt til stilhedens under « . .  Rosenvængets alle har også skønne cafeer, restauranter og nyt issted, og et sted med de lækreste salater til billige penge.  Og så bliver jeg aldrig træt af Ndr. Frihavnsgade, den er bare fantastisk og med en variation og alsidighed, så hjertet frydes.  Ja, her kan mennesker trives på tværs af natioanalitet og religion, så vidt jeg ved. Dog må jeg indrømme, at Melchiors Plads kunne trænge til en kærlig hånd og blive mere ren og indbydende, som Viktor Borges Plads, der ligger lige i nærheden.  Vi trænger også til flere affaldstønder omkring Domvs Portvs, så affaldet ikke flyder her og der, eller havner ret meget i cykelkurvene. F orenden af Ndr Frihavnsgade på Østbanegade fryder jeg mig dagligt over Ib Spang Olsens tegninger på husmuren langs togene. Men jeg bliver noget så forbandet over de graffititegn, som breder sig her og der.  Kan det ikke fjernes eller males over? Og fremover kunne jeg ønske mig at have evner som Troldmanden Merlin. Så ville jeg udsende beskyttende energi, så graffiti-tegnerne ikke kunne trænge igennem.  Måske med stød ligesom indhegningerne ude på landet, der beskytter dyrene.  Hm, der er måske en kærligere løsning..... Men den kære Ib Spang Olsen kan jo ikke komme tilbage fra den anden side. Og de skønne tegninger af Nordhavnen skulle da bevares for evigt, ikke sandt! Ø brohuset er ny for mig og et glædeligt bekendtskab med en fin cafe og smuk hal, som hyggeligt og kønt indrammede udstillingen » Mystikkens Univers « i november.  Og så er jeg også vild af glæde, da jeg drønede på cykel ned til Svanemøllestranden, hvor jeg både lå på sandet og på grønsværen oppe på vejen, når stranden var overfyldt. Og alletiders, at der også var en cafe.  Og Langelinie er også eventyrlig og Kastellet med de toppede brosten og smukke kirke.  Og flotte 350 års arrangement.  Og det er da utroligt og eventyrlig sjovt, at lidt kan gøre så meget. Den lille Havfrue, som glæder den ganske verden.  Men en anden nyere Havfrue, står i nærheden på Langelinie ved havet. Jeg ler hvergang jeg ser hende. For hallo, hun er jo totalt modsat hende den lille.  En kæmpe pinup med bryster og talje OH LALA. Men hvem har dog fået hende op at stå og strutte sådan? O g så er der et par natursteder, som glæder mig meget. På hjørnet af Østbanegade og Vordingborggade ligger der en klat Kolonihaver 5 styks. Det er ligesom at komme på landet.  Og når der (for sjældent) er loppemarked, serveres der lækkert hjemmebag og andet hjemmelavet fra den kæreste kolonihave med den vildeste flora, Wow.  Og en anden grøn oase er Classenshave bag en flot rund port på Classensgade. Her nyder jeg alt det grønne herinde på Stenbroen. Ja, Østerbro er jo topscorer blandt grønne områder i hovedstaden. Og projekt Københavnergrøn har været på Højbro Plads for nogle måneder siden.  Og så har Classenshave også en fin legeplads. Og i TRÆ! Et dejligt åndehul for os med børnebørn.  Så Østerbro du har mit hjerte med det som er, og med det som kan udvikles endnu mere...............  Jeg føler mig tryg og fri herinde på Stenbroen, som jo også er grøn og frodig.  Odense: I flere år har det Østerbro, som Socialdemokraternes Anders W. Berthelsen forleden i byrådssalen kaldte " tidligere ret skummelt", været under omdannelse og forskønnelse.  Og nu har Odense Byråd vedtaget en ny lokalplan, som skaber mulighed for helt op til 300 nye boliger.  Den store byudviklingsplan knytter sig især til det område, hvor Coop tidligere havde et centrallager, som nu i mange år har ligget ved den fynske motorvej.    Rækkehuse og etageboliger   De op til 300 boliger bliver en blanding af rækkehuse og etageboliger.  I området kan der også bygges såkaldt service og erhverv, hvilket så vil betyde færre boliger.  Flere af bygningerne inden for området kan bevares og ombygges, hvis det ønskes, mens en enkelt bygning, som var udstillingsbygning for FDB, skal bevares.  Bebyggelsen skal være højest og tættest mod Østerbro, mens den sydlige del af grunden mod Lollandsgade og Langelandsgade bliver lavere.    Boliger i Sukkerkogeriet   Men Østerbro er ikke det eneste kvarter, hvor der planlægges nye boliger. Også på Vesterbro bliver der mulighed for at bygge -cirka 110 nye boliger i det gamle sukkerkogeri, der for godt 20 år siden holdt op med at fungere som erhvervsbygning.  I mange år har Odense Teater haft en scene på stedet, men den nedlægges, når kultur-og konferencecentret Odeon inde i centrum er færdig.  Bygningen med Sukkerkogeriet bevares, mens der rundt omkring skyder både lejligheder -i op til fire etager -og rækkehuse op.    Ønske om højere bygninger   Netop højden på byggeriet var til debat i byrådssalen.  Byforeningen for Odense, hvis formand Lis Andreasen var på plads i tilhørerlogen, er ked af, at der ikke bygges højere og tættere. Rækkehuse passer ikke ind her, mener foreningen, men det synspunkt vandt ikke gehør, da byrådet i enighed vedtog en ny lokalplan for området.  Ifølge rådmand Jane Jegind (V) skal byggeriet opføres dels som karréstruktur i to-fire etager mod Roersvej, dels som byhuse i to-tre etager med en tæthed, der ligner den, man finder i det tilstødende Vestebrokvarter, men i en nutid udformning.  Sukkerkogeriet betragtes med sin bynære placering og med en kommende letbanestation som en vigtig brik i byfortætningen, bemærkede rådmanden.  På ingen af de to områder er der fastsat en forventet byggestart.  Michael Bacher Hjorth, 36 år, lærer på Heibergskolen på Østerbro i København:  »Jeg har tænkt mig at stemme ja. Jeg tror, det bedste for os er at række hånden frem i stedet for at kaste os ud i en frugtesløs kamp. Der skal ikke mange negative kampagner til, før der sker det samme som i 2013, hvor der blev tegnet et meget skidt billede af lærerne. Dét har vi ikke brug for igen.  Men OK18 har været uskøn. Vi havde en musketeréd, som Dennis Kristensen (formand for FOA, red. ) løb fra i sidste øjeblik. Lærerne er blevet brugt som løftestang for andre faggrupper. På den positive side får vi mere i løn, og der er lavet en ny aftale om lejrskole. Men arbejdstidsaftalen er stadig uafklaret. Spørgsmålet er, om kommissionen bliver en syltekrukke eller en reel håndsrækning.«   4    Se alle   Julie Boeriis Grindsted, 31 år, lærer på Heibergskolen på Østerbro i København:  »Jeg hælder mod et ja. Hvis vi stemmer nej, ender det med en konflikt, og jeg er overbevist om, vi ikke får en bedre aftale på den måde. Jeg håber, at vi med et ja kan få forhandlinger, som belyser, hvordan Lov 409 går ud over undervisningens kvalitet. Men uanset hvad vi gør, ser det i mine øjne lidt sort ud.  Jeg tror, at vores forhandlere har gjort det bedste, de kunne. Jeg tror også, at de andre offentligt ansatte har bakket os op, så godt de kunne. Jeg tror heller ikke, at KL (Kommunernes Landsforening, red. ) har haft mulighed for at løse ret meget op. Men jeg mener, at eleverne er de store tabere, fordi vores arbejdsforhold går ud over undervisningens kvalitet.«   4    Se alle   Jesper Daniel Pedersen, 40 år, lærer på Heibergskolen på Østerbro i København:  »Jeg har tænkt mig at stemme ja. Jeg er fristet af at stemme nej i protest, men jeg kan ikke se, at vi kan vinde noget ved at tage en konflikt. Det har vi bare gjort én gang uden noget godt resultat.  Denne gang vil timingen være imod os. Hvis de (offentlige arbejdsgivere, red. ) trækker konflikten et par uger, er alle eleverne alligevel gået på sommerferie. Vi vil også stå alene som faggruppe. Og så tror jeg, at vi stadig kæmper mod diskursen fra 2013: At lærerne er grådige og dovne. Jeg synes ikke, det er lykkedes os at fortælle, at det ikke handler om løn, men om vilkår. Heldigvis fungerer det mange steder, fordi skoleledere har erkendt, at Lov 409 ikke fungerer.«     4 Se alle   Thomas Roy Larsen, 42 år, lærer Vibenhus Skole på Østerbro i København:  »Jeg stemmer nej. Vi blev lockoutet i 2013. I 2015 fik vi at vide, at slaget skulle stå dér. Så blev det udskudt til 2018. Nu skal vi vente til 2021. Jeg havde håbet, at alle offentligt ansatte stod last og brast, og at vi ville få forbedringer gennem et lovindgreb. Nu står vi alene, men jeg tvivler på, at politikerne vil tvære os ud en gang til.  Hvis der kommer strejke, bliver det tæt på sommerferien, og hvis KL vil, kan de lade den køre hele ferien. Det betyder, at arbejdsgiverne ikke mister ret meget arbejdskraft, mens lærerne mister indkomst. Jeg tror, at lærere stemmer ja til forliget - ikke fordi de synes, det er en god aftale, men fordi de ikke kan overskue konflikten.«     4 Se alle   ØSTERBROLIV: Gylling. Nørrebro.Vesterbro. Nordvest. Indre By. Valby. Broager. Og nu endelig Østerbro.  Den folkekære sanger og sangskriver Thomas Buttenschøn har boet mange steder i landet, men har nu fundet roen på Østerbro, hvor han for et års tid siden slog sig ned med sin familie, hustruen Cana og deres to drenge, Jens og Peter på henholdsvis fem og to år.  Sangskriver som 19-årig » Vi har boet her i et år nu, og det er vildt dejligt, « fortæller den 31-årige entertainer, som for ti år siden bragede ind på den danske musikscene med albummet ' Fantastiske Mandag', der fik meget opmærksomhed på grund af sine iørefaldende melodier, svingende arrangementer og eftertænksomme tekster. Og ikke mindst på grund af den dengang 21-årige kunstners charmerende personlighed.  » Flere af sangene fra debutalbummet skrev jeg som 19-årig, så det er ret fantastisk, at de stadig er så populære, « siger Thomas Buttenschøn og henviser til, at albummet ' Fantastiske Mandag' og titelnummeret stadig ligger højt på Itunes' salgshitliste for henholdsvis album og singler. Godtnok i kategorien jazz, men alligevel.  » Det er det, jeg kan « » Jeg holder en koncert i Amager Bio på lørdag, den 3. september, hvor jeg i anledning af 10 års-jubilæet spiller hele albummet, som indtil nu er solgt i 30.000 eksemplarer, « siger den nylige østerbroer, som hver morgen går fra hjemmet på Indre Østerbro for at aflevere børnene i institution og derefter går ' på kontoret'.  » Hver morgen sætter jeg mig ned og skriver sange. Det er det, jeg kan, « som han lakonisk formulerer det.  » Tidligere spillede jeg for teenagere, der festede, men de seneste år har jeg droppet bandet, så nu optræder jeg bare med min guitar og fortæller lige så meget historier fra scenen, som jeg spiller sange.  Både jeg og mit publikum er blevet ældre, og jeg kan godt lide, at folk sidder ned og lytter til mine sange, når jeg nu har brugt så meget tid på at skrive dem, « fortæller Thomas Buttenschøn, som gennem hele sin karriere mere eller mindre jævnligt har været i medierne.  Ikke kun for sin musik, men også af den grund, at han er født med hiv-virus i kroppen og derfor er levende eksempel på, at man trods det sagten kan leve et normalt liv.  Derfor gør han et stort arbejde for at udbrede kendskabet til de landevindinger, videnskaben har gjort på det område.    Test for Ticket   » Jeg vil gerne fortælle hele verden, at det kan lade sig gøre at leve normalt trods virussen, hvilket mange især i Afrika ikke er klar over, « siger sangeren, som flere gange har været i Zambia, hvor hans biologiske mor er fra.  Her har han arrangeret koncerter med sine musikalske venner i landet i det sydlige Afrika, hvor de har spredt budskabet om, hvor vigtigt det er, at børnene bliver testet for hiv.  » Vi har givet koncerter, vi kalder for ' Test for Ticket', og som går ud på, at man får en gratis koncertbillet, hvis man lader sig selv eller sine børn teste. Det var ved den seneste koncert grunden til, at 10.800 mennesker blev testet. Og det er super vigtigt, « siger den arbejdssomme kunstner, der tidligere på året udgav børnebogen ' Bare kald mig Tofte', som han naturligvis også har skrevet musik til.  Fantastisk gårdmiljø Dertil kommer, at han for tiden arbejder intenst på en dokumentarfilm, ' Doing my Drugs', hvor han fortæller om muligheden for at leve normalt med hiv.  Alt imens koncentrerer han sig også om sit nye liv med familien på Østerbro.  » Det er fantastisk at bo på Østerbro med børn. Jens går på børnehaven Rosengården, hvor der er nogle fantastisk kompetente pædagoger, og vi har fået nogle rigtig gode venner gennem børnene, og hvor vi bor, er folk vildt søde. Her er et fantastisk gårdmiljø, som er lige så godt, som hvis vi havde en gave til ungerne, « siger Thomas Buttenschøn, som trods de mange gøremål har sagt ja til at deltage i ' Vild med Dans', som 9. september begynder på TV2.  » Jeg glæder mig helt vildt til at deltage. Mine venner kalder mig den eneste sorte, som ikke kan danse, « griner knægten fra Gylling, som skal lære at danse af og med Mie Moltke.  UDet er fantastisk at bo på Østerbro med børn.  THOMAS MUCHIMBA BUTTENSCHØN, sanger, musiker, komponist, forfatter, filmmager og historiefortæller.    Buttenschøns diskografi   ' Bare kald mig Tofte' -2016' Cana's Album' -2015' Sange der ikke er til radioen' -2014' Smukfest 2012(Live)' -2011' Vinden der blæser'2010' Køter' -2010' Billeder af min baggård' -2008' Fantastiske mandag' -2006    YNDLINGSSTEDER   NORDRE FRIHAVNSGADE Jeg. nyder at kunne gå ned ad Nordre Frihavnsgade og bruge de mange specialbutikker og cafeer.  Især kan jeg godt lide at komme på Kagestuen i nummer 43.FÆLLEDPARKEN Når man har børn, er Fælledparken en gave med sine grønne græsarealer og legepladser. At den også kun ligger fem minutters gang fra hjemmet, er jo bare et plus.SØERNE Jeg elsker at gå lange ture rundt om søerne og bare slappe af for mig selv. Ofte med en god lydbog i ørerne.  LØB Anna Emilie Møller løb 1500 meter ved Copenhagen Athletics Games tirsdag aften på Østerbro Stadion.  Hun vandt løbet, men var tidsmæssigt et stykke fra sit bedste.  " Vejret og feltet var ikke til at løbe en hurtig tid, så jeg havde fokus på at løbe et taktisk klogt løb, og det synes jeg lykkedes fint," sagde Anna Emilie Møller efter løbet ifølge en pressemeddelelse.  Godt gået, Østerbro: Cities100 er en publikation, der identificerer 100 byers politiske løsninger, der beviser, at byerne er i spidsen af den globale klimaindsats.  København er med Klimakvarter Østerbro blevet udvalgt til den globale publikation, Cities100.  Cities100 publikation, som er udviklet af et netværk af verdens største byer, der tager handling på klimaområdet, og den filantropiske forening Realdania.  Den indeholder 100 konkrete byløsninger på klimaændringerne, der kan skaleres og kopieres i hele verden.  Klimakvarter Østerbro indgår som én løsning ud af 216 forslag fra 94 byer i verden.  I Klimakvarter Østerbro præsenterer København en innovativ model for klimatilpasning, der kan inspirere byer verden over.  Her arbejder kommunen sammen med beboerne i kvarteret om at lave skybrudssikring, der også bidrager med bykvalitet i hverdagen.  Tegnestuen " Tredje natur" står bag visionsplanen, der sigterefter at gentænke og optimere byens rum, så der bliver plads til at håndtere de stigende regnmængder i grønne løsninger.  En målrettet indsats Visionerne for Klimakvarteret er fulgt op af en målrettet indsats for at engagere beboerne i kvarteret til selv at gøre en indsats.  I dag skyder grønne tage, og vejtræer op som private beboerinitiativer side om side med de store kommunale anlægsprojekter.  Sammen med det velbesøgte bylandbrug ØsterGro har indsatsen grundlæggende ændret på identiteten i det, der var et overset og nedslidt kvarter i København, men som nu kan kalde sig Danmarks første klimakvarter.    Sydafrika er med   I Johannesburg, Sydafrika, udsteder byen grønne obligationer til finansiering af klimatilpasningsprojekter for mere end 143 millioner dollars, så de kan fremskynde udbredelsen af 42.000 intelligente elmålere, 43.000 solvandvarmere og indsættelsen af 152 hybrid busser.  I mellemtiden i Yokohama, Japan, er byen ved at løbe tør for områder til at afsætte aske fra affaldsforbrænding, hvorfor de har iværksat en plan, der lærer producenterne at anvende genbrugs-og genanvendelige materialer under produktionen.  De 100 løsninger peger på den virkelighed, at meningsfuld handling er og bliver taget uden for den nationale arena.  Lærer af hinanden Kommuner og bystyrer er mindre, mere adræt end deres nationale kolleger. De er direkte ansvarlige over for deres lokale vælgere og mere investeret i de mennesker og steder, de tjener.  Uanset rigdom eller ressourcer, størrelse eller beliggenhed, tager byer rundt om i verden ved lære af hinanden, de anvender globale best practices for at tilpasse de lokale forhold, og demonstrere at de har magt til at handle ved at bygge en smartere, mere modstandsdygtig og ressourceeffektiv verden.  Klimaforandringerne Cities100 publikationen vil også blive præsenteret ved Sustainia COP21 begivenheden søndag 6. december i Paris.  -Klimaforandringerne er en realitet og vi må forberede os på, at skybrud kun bliver hyppigere fremover.  -I København ser vi vandet som en ressource frem for et problem. Vi vil bruge vandet til at skabe nye grønne byrum for københavnerne, siger Københavns teknik-og miljøborgmester Morten Kabell (EL) og fortsætter: -Forandringen af Klimakvarter Østerbro bidrager til et fysisk løft af området og skaber en ny identitet for bydelen.  Vi har jævnligt gæster fra storbyer over hele verden, der ønsker at lade sig inspirere af løsningen fra Tåsinge Plads.  -Da jeg underskrev en samarbejdsaftale med New York om skybrudssikring, blev Klimakvarter Østerbro fremhævet som en løsning, de gerne vil lade sig inspirere af, afslutter Morten Kabell.  Vi er stolte -Klimakvarteret har vist en spændende måde at skabe byrum på, hvor vi kombinerer det tekniske, der normalt ligger under jorden med det sjove oppe på overfladen, siger Mads Faber, formand for den lokale styregruppe.  -Det ville have kostet det samme, hvis ikke mere, at udvide kloaksystemet. Men på den her måde får vi som lokalområde også glæde af projekterne, når det ikke regner.  -Samtidig har det givet os anledning til at gentænke vores gader og indrette dem på en klogere måde. Så får vi både flere p-pladser og bedre forhold for de bløde trafikanter.  -Vi er meget stolte over, at Klimakvarteret figurer i Cities100-publikationen. Det er jo en anerkendelse af den værdi der er i, at vores byrum bidrager med mere end klimatilpasning, afslutter Mads Faber.  Nordsjælland er som regel garant for en stærk rekordplacering over de dyreste postnumre.  Men i to af hovedstadens bydele måtte huskøberne i år betale mere for hver eneste kvadratmeter villa eller rækkehus, end deres mere nordligt beliggende købsfæller. Det skriver den uafhængige boligside Boliga.  Østerbro var det dyreste sted i hele landet at blive husejer, mens det var næstdyrest på Frederiksberg.  -Mange familier bliver i dag boende i byen. Selvom vi er ovre de år, hvor man havde svært ved at sælge boligen, så man kunne komme ud til ligusterhækkene, kan vi se, at folk bliver hængende, siger Mikkel Høegh, boligøkonom i BRFkredit.  -Desuden er der ikke så mange huse i de kvarterer, og det gør dem mere attraktive og derved dyrere, siger han.  Helt præcist kostede det ifølge Boliga 47.556 kr. pr.  kvadratmeter på Østerbro og 46.453 kr. på Frederiksberg.  Det var dog ikke den eneste rekord, Østerbro hiver hjem.  For ikke alene var det dyrt for køberne -de skulle også rykke hurtigt. Bare 63 dage tog det i snit at sælge en villa i bydelen, mens det på Frederiksberg tog 108 dage.  Et lynsalg sammenlignet med tallet på landsplan. 180 dage tog det i gennemsnit at sælge en villa i år, mens det i Region Hovedstaden -Danmarks hurtigste region -tog 117 dage.  Mest tid skulle boligkøberne bruge i Syddanmark, hvor det tog 221 dage, mens det i Nordjylland gik en enkelt dag hurtigere. Både i Region Sjælland og Midtjylland tog det 192 dage.  Men selvom nordkysten ikke kører en førertrøje hjem, når det kommer til toppen af priserne, skal man ikke længere ned af listen end til det tredjedyreste, før man finder det første nordsjællandske postnummer.  45.890 kr. lød kvadratmeterprisen på i 2920 Charlottenlund, mens den i nabodistriktet Klampenborg var på 45.508 kr. og på 42.572 kr. i Hellerup.  Det gik dog også noget mere trægt med at finde en køber i det nordlige fremfor på Østerbro.  117 dage tog det i Charlottenlund, mens det i Klampenborg tog 161 dage og blot 99 dage i Hellerup.  Vender man bunden i vejret på listerne, erobrer Rødby førstepladsen. Her kostede en kvadratmeter 2.747 kr. -den billigste kvadratmeterpris i landet -og salgstiden var på 564 dage -de længste salgstider i landet.  Næstmest plads for pengene får man i Kettinge på Lolland.  Her har køberne betalt 3.262 kr., mens de i Hemmet i Vestjylland har betalt 3.286 kr. pr. kvadratmeter, skriver Boliga.  Det er ikke mange bøger, der udkommer om dansk boksning. Det kan være en biografi eller to, men nu er der omsider udkommet en bog, der må siges at være et must for alle danske boksefans: Det er Danmarks internationale kampleder og boksedommer, Ove Ovesen, der også vil være kendt for sin kommentator-rolle på TV-3 og TV1000 - bl. a. sammen med journalisten Kurt Thyboe, der har skrevet det ultimative værk om dansk, professionel boksning: "Fra Jim Smith til Mikkel Kessler".  Bogen er nærmest en bibel for alle bokse-fans: Her er selve historien om starten på professionel boksning i Danmark, der fandt sted i selskabslokalet i "Sortedams-lund" i Ryesgade på Østerbro i 1896. Nærmere bestemt der, hvor Fredens Kirke senere blev bygget. Ryesgade 68.   I denne lille passage, i et selskabslokale, begyndte den professionelle boksning i Danmark: Her boksede to hjemvendte, danske sømænd, der nu var blevet boksetrænere, mod hinanden: De to boksere var Jim Smith, der trænede Hermod, og Peter L. Jacobsen, der var træner for AIK.  Medlemmerne i de to bokseklubber drillede ofte hinanden med, hvilken af de to trænere, der var den bedste i bokseringen, og det endte med, at der blev aftalt en kamp. Den fandt hurtigt sin vinder: Den 28-årige Jim Smith havde allerede haft adskillige kampe som professionel i udlandet, og 41-årige Peter L. Jacobsen havde ikke mange chancer, da de endelig kom op i ringen. Kampen blev stoppet i fjerde omgang.    "Lørups Ridehus"   Og så fortæller Ove Ovesen ellers løs om de næste, store, danske boksere: Den første Europamester Knud Larsen, Jørgen Johansen, Christian Christensen, Børge Krogh, Tom Bogs, Jørgen Hansen, Hans Henrik Palm, Ayub Kalule, brødrene Bradahl, Mads Larsen og Mikkel Kessler. Også den kvindelige bokser Anita Christensen er portrætteret i bogen.  Østerbro optræder flere gange i bogen, bl. a. også, fordi Dansk Professionelt Bokse Forbund blev stiftet på Østerbro.   Det skete 30. juli 1931 på et møde i Parkrestauranten, hvor bl. a. nærværende publikation i dag fremstilles.   Landets første promotorvirksomhed "Bokseselskabet Ringen" blev stiftet i 1923 og holdt sine boksestævner i "Lørups Ridehus", der lå på hjørnet af Upsalagade og Stockholmsgade.   Og der fortælles om flere store boksebrag på Østerbro Stadion, bl. a. den første danske Europamester Knud Larsens kamp mod verdensmesteren Al Brown. Der kom 22.000 tilskuere til den kamp, der blev bokset i 1929, og som danskeren tabte knebent på points.     Uddannet skolelærer   Bogen indeholder rigtig mange gode billeder, og så er den et fantastisk opslagsværk, fordi resultaterne fra samtlige professionelle boksestævner i Danmark fra 1896 til 2009 er med i bogen.  Og så er der omtaler og anekdoter om et hav af ind- og udenlandske boksere, ligesom der er et væld af andre bokseoplysninger i bogen.  Forfatteren selv er uddannet skolelærer, men har arbejder som kampleder og boksedommer i Europa, Asien og USA i en menneskealder.   Ove Ovesen er stadig på farten og dømmer boksekampe over hele verden, ligesom der er blevet tid til at arbejde som boksejournalist for ugeblade og tv.   Ove Ovesen boksede selv 100 kampe - senest for IK 99.   Ta' på den gode legeplads lørdag fra 13 til 16. Klap en ko eller skovtur søndag.  Passe frivillig-tjansen i Københavns Fødevarefællesskab mandag. Lokke datteren til at gå til noget tirsdag.  Åbent landbrug et sted næste weekend.  For 36-årige Hannibal Hoffog hans kone, Stine på 39, og deres to børn - den tredje kom til, efter de flyttede - handlede livet på Østerbro i København om at passe alt ind i aftaler og kalendere. Ikke mindst når de ville tæt på naturen. Og når de endelig kom »derud«, var det som tilskuere sammen med alle de andre fra storbyen, der var på fransk visit i det grønne.  For tre år siden solgte familien deres tre værelser på Østerbro og købte et hus på 145 kvadratmeter med gynge i træet, trampolin, køkkenhave, drivhus, æbletræer og udsigt over marker. Mens vi sidder omkring køkkenbordet og taler, slår naboen Jens græs på den 1.600 kvadratmeter store grund.  Det, der adskiller familien Hoffog især analysekonsulenten Hannibal Hofffra andre af Lejres tilflyttere, er, at han som forsker i forskellene mellem by-og landsbyfællesskaber en dag under arbejdet med sin ph. d. på Center for Landdistriktsforskning (CFL) så op fra rapporterne og undersøgelserne og erkendte, at det var ham selv, han sad og forskede i.    Tæppet revet væk   En aften kollapsede han af stress på køkkengulvet i familiens nyindkøbte hus. Ikke kun af overanstrengelse, fordi han pendlede til Esbjerg, mens han skrev sig udmattet på sin ph. d.  »Jeg havde fjernet mig selv fra noget trygt og sikkert på Østerbro, men det handlede også om, at jeg kom til at se mig selv og min egen forståelse af verden på en ny måde. Jeg havde fået vendt mit syn på livet og mit forskningsfelt 180 grader. Det var en voldsom oplevelse og et skift i erkendelse. Det var som at få revet tæppet væk i forhold til det at være københavner og i forhold til min faste opfattelse af, at København er det eneste rigtige sted at bo på grund af alle tilbuddene og mulighederne.  Pludselig indså jeg, at alle disse muligheder faktisk havde begrænset os og medført, at vi ofte ikke kunne beslutte os til at vælge og derfor ikke valgte. Det blev til sidst en konstant dårlig samvittighed.« Hannibal Hoffplus familie er eksempler på, hvad han selv og hans daværende vejleder på CFL, lektor Pia Heike Johansen, har skrevet om i en kommende bog: Danske storbyboeres længsel efter at komme tæt på naturen gennem alt fra gårdhaver og fødevarefællesskaber til sanketure og måltidskasser. En længsel, der ikke bliver en naturlig del af storbyhverdagen, men små begivenheder i en tætpakket kalender.  Ifølge de to forskere kan dette være en af forklaringerne på, at danskere bryder med en international tendens - at mennesker føler størst livskvalitet i storbyerne. Danskerne har gjort længslen efter naturen inde i byen til endnu et projekt oven i alle de andre som arbejde, kultur, sport, venner med mere.  En projektforstoppelse, der efter den første tid med stort engagement i økologi, råvarer og natur kan give byboen stress over ikke at kunne nå det hele, hvorefter man melder sig ud af kogræsserlauget og byhaven for at få mere tid.    Københavnsk utilfredshed   En undersøgelse fra Danmarks Statistik og Realdania fra 2016 viser, at Hannibal og Stine langt fra er alene. 42.500 danskere fordelt over 37 kommuner blev spurgt om, hvor tilfredse de på en skala fra 0 til 10 var med livet.  Trods Københavns placering som en af verdens bedste storbyer målt på livskvalitet bor de mindst tilfredse danskere i hovedstaden, viser undersøgelsen. De ligger i bunden med et gennemsnit på 7,4 ud af 10, hvor borgere i Ringkøbing-Skjern Kommune topper med 7,9.  Københavnerne er de mest utilfredse med både arbejde og familieliv, og de bliver oftest skilt - 20,8 par ud af 1.000 bliver skilt i København - og de bor på færrest kvadratmeter, 40,4 kvadratmeter per borger.  Ifølge en undersøgelse fra CFL flytter et stigende antal børnefamilier fra de store byer og ud på landet. Ikke for at realisere den indre »Bonderøven«, men for at virkeliggøre et mere overskueligt liv, leve og tænke sundere.  Hvad den enkelte borger forstår ved livskvalitet, skal et netop lanceret forskningsprojekt på CFL løfte sløret for i 2022.    Tilbage til Østerbro?   Roberta, Benny og Ramona leger et sted i huset, uden at vi kan høre det. En weekend under samme tag i lejligheden på Østerbro, var utænkeligt, husker parret. Blot et eksempel på, at hverdagen på Lejrevej er blevet mere tilfredsstillende.  Stine Hoffsætter sig for bordenden. Hun er tidligere teatersekretær og nyuddannet parfumør.  Hun og Hannibal mener begge, at livet på landet, med kun 35 minutter i tog til Københavns Hovedbanegård, handler om overskuelighed, sanser og årstidernes skiften.  »Det lyder meget hippieagtigt, og jeg er ellers ikke nogen naturpige, men man kan jo dufte vejret herude. Jeg følte, at jeg fik genstartet mine sanser og er mere afslappet, end da vi boede på Østerbro. Jeg har opdaget, hvor fedt det er at kunne begrænse sig. I begyndelsen postede vi billeder af solnedgange og den slags, nu er det bare en del af hverdagen at se ud på en mark og trække vejret,« fortæller Stine Hoff.  Hannibal Hoffsupplerer: »Når jeg kører fra stationen en vinteraften, har jeg ikke lys på cyklen for at undgå at blive stoppet af politiet, men for at kunne se vejen.  Så mørkt er her. Efter at vi er flyttet herned, kan jeg se, at vores søgen efter naturen ikke handler om autenticitet, men om at finde en resonans. Altså, at naturen giver dig en måde at spejle egne kropsrytmer i naturen. I byen er der også en masse dårlig samvittighed hele tiden.  Som om man godt ved, at der findes et bedre børneliv, og derfor kompenserer man på alle mulige måder.« Når de rosenrøde ord om parrets nye liv på landet er sagt, erkender de, at de godt kunne finde på at flytte tilbage til Østerbro, når børnene bliver store.  »Når jeg tager til København, er det en måde for mig at holde lidt fast i København,« siger Hannibal Hoff: »Vi har nok ikke hevet plastret helt af.«.  jrf@berlingske.dk   Det lyder meget hippieagtigt, og jeg er ellers ikke nogen naturpige, men man kan jo dufte vejret herude.  Stine Hoff.  I weekenden har du muligheden for at at fejre fastelavn på Østerbro med alt, hvad dette indebærer.  Lørdag 2. februar kl. 13 afholder Østerfælled Torveforening - i samarbejde med Lions-gruppen på Østerbro - fastelavn. Her vil traditionen tro være tøndeslagning, kåring af kattekonge og kattedroning samt præmie til den bedst udklædte. Derudover er der slik og fastelavnsboller til de deltagende børn. Billetter til arrangementet kan købes for 10 kr. i kiosken i SuperBest på Østerfælled Torv.  Dagen efter, søndag 3. februar, kl. 12 er der fastelavnsbrunch i Charlottehaven Café. Her kan du få brunch for 165 kr., og til halv pris for børn under 12 år. Ydermere har de selvfølgelig muligheden for at slå på tønde i den hyggelige gårdhave eller vinde præmien som kattekonge, kattedroning eller bedste udklædning.  Samme dag kl. 14-17 inviterer DUI-LEG og VIRKE Østerbro-afdelingen til en hyggelige fastelavnseftermiddag med børn, unge og deres familier - noget som formand Filip Jordan ser frem til:   "Vi glæder os til at se en masse flotte udklædte børn til en hyggelig eftermiddag. Det plejer at være en rigtig god dag med en masse glade børn og nogle sjove aktiviteter."  Susanne og Svend Lawaetz er begge vokset op på landet i Jylland – hun i Midtjylland, han i Østjylland – men de kunne ikke ønske sig noget bedre barndomsland for deres tre døtre end kvarteret omkring Classens Have på Østerbro.  Oppe fra deres lejlighed på 4. sal har de en flot udsigt over den lille ugenerte park, som er offentlig, selv om mange tror, der kun er adgang for beboerne i de smukke gamle ejendomme i Arendalsgade, Livjægergade, Classensgade og Strandboulevarden, der omgiver den.  »Men alle er velkomne. Classens Have er næsten lige som gadekæret i en landsby, men på en kosmopolitisk måde. Jeg har haft mange gode samtaler med de ældre fra kvarteret, der kommer for at nyde de smukke blomsterbede, og med de andre mødre med små børn. Men haven er også en dejlig tumleplads for de lidt større børn, der kan lege gemme i krattet eller boltre sig på legepladsen og boldpladsen. Nogle solbader topløse om sommeren, andre holder skovtursfrokoster i Classens Have. Her er plads til os alle, for det er ikke en prydpark, men en rigtig brugspark,« siger Susanne Lawaetz, der i øjeblikket har ekstra mulighed for at nyde det grønne åndehul.  Hun, der er jurist og afdelingsleder i den offentlige sektor, er nemlig på barselsorlov med familiens yngste, Ingrid på fem måneder. Ellen på fem et halvt går i børnehave, storesøster Signe, der er syv et halvt, går i 2. klasse, og Svend Lawaetz er prorektor på Den Grafiske Højskole.  Siden Susanne Lawaetz flyttede til København for 20 år siden for at læse jura, har hun været østerbroer, bortset fra en afstikker til Rørholmsgade ved Søerne i København K.  »Som studerende boede jeg på Nordisk Kollegium på Strandboulevarden, og inden vi flyttede til lejligheden her for et par år siden, boede vi i seks-syv år i en andelslejlighed i Holsteinsgade et par hundrede meter herfra. Den overtog min enæggede tvilling, da den blev for lille for os.  På det tidspunkt overvejede vi, om vi skulle købe hus og flytte lidt udenfor byen, men vi havde ikke spor lyst til at forlade kvarteret. Da lejligheden her i Arendalsgade blev ledig, så vi på den et par gange, og da vi efter fem måneder stadig ikke kunne få den ud af tankerne, købte vi den, ikke mindst på grund af den fantastiske beliggenhed lige over for Classens Have. Og så er det jo dejligt med en stor og rummelig lejlighed øverst oppe med udsigt til himlen og masser af lys,« siger Susanne Lawaetz.  Det, der får hende til at holde så meget af kvarteret, er den æstetiske skønhed i de gamle huse, og nærheden til både grønne områder og til Søerne og Øresund.  »Kastellet er et af vore yndlingsområde og både Svend og jeg er morgenløbere og nyder en tur rundt om Søerne eller i Østre Anlæg. Vi har fået et dejligt netværk af gode venner i nabolaget, bl.a. gennem mine mødregrupper. Selv elsker jeg at komme på biblioteket på Dag Hammerskjölds Allé, og så bor vi jo lige op ad nogle af Københavns bedste butiksstrøg, Østerbrogade og Ndr. Frihavnsgade. Jeg tager faktisk aldrig ind til byen for at handle. Mit arbejde ligger down town, men jeg har praktisk taget ingen transporttid til det. Vi bor også tæt på offentlig trafik, med både Østerport og Nordhavn Station lige i nærheden «  Susanne Lawaetz kan godt forstå, at det kan være svært for folk fra landet at opfatte København som et ideelt sted at have børn.  »Men det er nemt at have børn i København. Der er mange gode tilbud, og så er der fantastisk mange sjove og dejlige steder, der også er for børn. Ellen går i en skovbørnehave, og både Signes skole og fritidshjem bruger byens grønne områder meget til undervisning og aktiviteter.  Børn i de københavnske skoler bliver tvunget til at tage stilling til mange ting, fordi de er så forskellige. Det gør dem mere åbne og tolerante. Der, hvor jeg kommer fra i Jylland, var vi alle så ens og tænkte det samme, så vi var stort set enige om alting, og det er der måske ikke så megen udvikling i,« slutter Susanne Lawaetz.   lumby@berlingske.dk    Fakta   Prisniveau  Ifølge en ejendomsmægler med særligt kendskab til området koster en lejlighed i kvarteret på 180 kvadratmeter som familien Lawaetz’ fra 5,75 til 7,75 mio. kr. Kvadratmeterprisen på Østerbro er generelt lidt over 30.000 kr.  Historien bag Classens Have  31. august 1807, umiddelbart før englænderne bombarderede København, som de allerede havde belejret, fordi danskerne valgte den forkerte side i Napoleonskrigen, fandt det vigtigste danske udfald mod belejringsmagten sted på denne nu fredelige plet, som også dengang hed Classens Have.  De danske tropper forsøgte at standse englænderne, der var gået i land i Vedbæk og var på vej mod København, og det største slag, der varede i tre timer, stod i Classens Have, der blev totalt raseret. Livjægerkorpset, der førte an i slaget, har fået en af nabogaderne opkaldt efter sig. Dengang strakte Classens Have sig fra Sortedam Sø til Øresund og lå et pænt stykke uden for datidens København.  Den blev oprettet af J.F. Classen, samtidens største industriherre, hvis formue var grundlagt på krudtmøllen og kanonfabrikken i Frederiksværk, og som havde en lystgård på stedet.  Freden sænkede sig igen over Classens Have, og skuespillerinden Julie Sødring skriver således i sine erindringer om sin barndomstid på Østerbro midt i 1800-tallet: »Classens Have var et vildnis, et stykke urskov. Alt voksede imellem hinanden. De ældgamle træer sammen med det tætte krat dannede ligefrem skovtykninger, og brød man igennem disse, stod man pludselig ved bredden af en stor mose, hvor gule iris, brudelys og muskedonnere førte tanken bort fra byens nærhed. Fra Classens Have lød i de lyse nætters tid nattergalens sang så stærkt over til os, at vi næppe kunne sove.«  »Signalementet er: Mand, 25 til 30 år, ikke dansk, speciel næse, han var iført sort jakke, militæragtige bukser og sorte sko.«  Den kvindelige betjent slipper knappen på sin radio og rejser sig op fra det blødende offer. Og så går jagten ind.   En halv time tidligere er en gul bus blevet sprængt i luften på Ourøgade på Østerbro, og 100 især unge mennesker ligger forslåede blandt jernstænger og bilvrag.    Forvandlet til krigszone   Senere bliver signalementet spredt til alle betjente, i takt med at terrorøvelsen skrider frem. At hele gaden er forvandlet til en krigszone skyldes nemlig, at Københavns Politi skal teste beredskabet.  En pige forsøger at proppe guldfarvet metalpapir rundt om et offer. Kroppen er lagt i aflåst sideleje, men det ser ikke for godt ud. »Hjælp, hjælp, jeg skal bruge en ambulance,« råber pigen, men samme råb lyder overalt mellem bygningerne. Imens prøver politi og beredskabsfolk at gelejde folk ned til fortovet, hvor læger står klar med hjælp.    De døde køres væk   Sirener og motorbrummen skaber et lydkaos, og ved 11-tiden bliver de sidste døde og tilskadekomne kørt væk på orange bårer. »Indtil videre synes vi, redningsaktionen er gået, som den skulle, men det er for tidligt at konkludere, for meningen er, at vi skal lære,« siger pressetalsmand fra Københavns Politi Flemming Steen Munck.  Terrorøvelsen fortsatte hele dagen i går med efterforskning og afhøring.   Et flertal bestående af SF, EL, K og R i bygge- og teknikudvalget har endnu engang udsat gårdsangeringen i karreen Østerbrogade, Classensgade, Willemoesgade. Sagen har nu været fem år på vej og er alle gange behandlet med den samme indstilling, der går ud på, at der gennemføres en gårdsanering, så alle de 700 berørte beboere kan få et fællesareal at opholde sig på, slikke sol på og sende deres børn ned at lege. Et projekt, der ville bidrage til at netop børnefamilierne fastholdes i København. Men så enkel er sagen bare ikke!  Saneringsmodent hus  

 Gårdsaneringen vil nemlig medføre, at et saneringsmodent hus midt i gården, som anvendes af 19 kunstnere, skal rives ned for at give plads til græs og stole til de 18 opganges beboere, ca. 540 østerbroere, hvis familie er på tre personer, der støtter forslaget.  Men de 19 kunstnere, hvis virksomhed alle danskere utvivlsomt vil sætte pris på, er stadig vigtigere end de 540 østerbroere. Hvorfor Jens Kjær Christensen (EL)? Hvorfor er de 19 kunstnere, hvoraf ingen bor på Østerbro eller har anden tilknytning til bydelen, vigtigere for dig end de lokale beboere? Du har sagt til mig i telefonen, at der ikke findes mange muligheder for at finde huse med billig husleje til kunstnerisk virksomhed i København.  Politisk vilje?  

 Men jeg ville tro, det skulle være muligt i en by med 497.000 indbyggere at finde et par huse, der ikke generer en gårdsanering til fælles bedste. Hvorfor ikke koncentrere den politiske vilje om dette i stedet for at holde 18 opganges beboere som gidsel nu på femte år?  TIL RØDDERNE: For nylig gik internettet på Østerbro amok.  Jonas Linell havde lagt nogle af resultaterne af sin fritidsbeskæftigelse ud på Facebooksiden ' Østerbro', og responsen var overvældende.  » Det væltede ind med likes og kommentarer. Det kom helt bag på mig, « fortæller den 46-årige reklamemand, som de seneste måneder -igen -er begyndt at tegne og male. Ofte biler, men på det seneste også motiver fra det lokale bybillede på Østerbro. Og det er noget, folk synes om.    Illustrator i England   » Det må være det, jeg kalder for Olsen Banden-effekten. Altså den oplevelse man får, når man ser en film fra gamle dage og genkender byen, som den så ud engang, « vurderer Jonas Linell, der de seneste 20 år har arbejdet som kreativ direktør i reklamebranchen, hvor hans kreative evner i det daglige er blevet udfordret.  Derfor har han ikke beskæftiget sig med det at tegne og male siden sine yngre dage, hvor han blev uddannet som naturvidenskabelig illustrator ved den anerkendte kunstskole Blackpool and the Fylde College i Vestengland.  » Da jeg kom tilbage til Danmark, blev jeg straks ansat i reklamebranchen, og efter 20 år som kreativ direktør fik jeg for et halvt år siden hang til noget andet. Jeg vidste ikke hvad, men jeg besluttede mig for at tage en pause på seks måneder for at mærke efter, hvor jeg ville hen, « siger Jonas Linell, der efter kort tid fik lyst til at genopdage maleriet, som han havde lagt bag sig dengang for længe siden.    Lugter savsmuld   » Jeg havde ikke rørt en pensel i 20 år, og det lyder banalt, men jeg følte mig som genfødt. Som 10-årig tegnede jeg biler, og nu som 46-årig oplevede jeg igen den elementære glæde ved at stå med noget fysisk og frembringe et produkt. Jeg er som en lille dreng i en slikbutik, « griner han.  Glæden ved at male igen har dog ikke helt overtaget hverdagen, for den gamle cirkushest har lugtet savsmuld, og han har fundet et nyt job som creative director -en stilling han netop er begyndt på.  » Jeg savnede det sociale i hverdagen og er glad for at være tilbage. Med maleri i fritiden, « siger Jonas Linell.  UJeg er som en lille dreng i en slikbutik.  JONAS LINELL, kreativ direktør og maler.    Jonas Linell   er født i 1970 på Sydfyn.  blev student i Svendborg og arbejdede derefter som bartender, før han skulle uddanne sig til pilot.  gennemførte i stedet i England en treårig illustrationsuddannelse, hvor han som den første i sin klasse begyndte at arbejde i Photoshop 10.  bor på Strandboulevarden med hustru, to døtre på 10 og 12 samt udsigt til Sverige.  laver malerier på bestilling af kundernes yndlingsbil, -guitar, -hest, -motorcykel, -båd eller -hvad-som-helst.  viser en del af sine værker frem på jonaslinell. com.  Jonas Linell maler en del med olie på lærred  Mange af hans malerier er dog malet elektronisk på en Ipad Pro.  Køen af interesserede strækker sig ud på grusvejene foran prøveboligen, da de første af over 100 tilmeldte til et åbent hus-arrangement søndag formiddag er mødt op i god tid. Her får de forhåndsinteresserede mulighed for som de første at inspicere en af de to-til fireværelses lejligheder, der står klar fra midt i april på Østerbro i Odense.  Ejendomsmægler Morten Nancke, partner i EDC Poul Erik Bech i Odense, tager sammen med sine folk imod med kaffevogn og barista samt ophold i regnvejret.  De første 67 lejemål er klar til indflytning 15. april, og antallet udvides med omkring 60 boliger hvert af de efterfølgende kvartaler. I alt 240 boliger, der skal huse omkring 500 personer.  EDC's Poul Erik Bech har vundet udlejningsopgaven i et udbud, og Morten Nancke fortæller, at han ikke forventer, det bliver noget problem at leje dem ud.  Forberedelse, forberedelse, forberedelse 20-årige Cathrine Barrientos og 21-årige August Mader har gjort deres forarbejde og ved præcis, hvilken bolig de skal skrives op til. Da de bliver sendt op i prøvelejligheden, stryger de direkte hen til det opsatte bord, hvor man kan skrive sig op til et bestemt lejemål.  De er kommet i god tid og har researchet på nettet, så de ved, at de gerne vil bo i nummer seks, øverst oppe.  En lejlighed på 69 kvadratmeter med to værelser, som de skal betale cirka 7000 kroner for om måneden.  Parret, der begge er studerende, har kigget efter deres første fælles lejlighed gennem et halvt års tid, og de er gået efter at finde noget, der er nybygget. Efter de har skrevet sig op som de første, og derfor også kan være sikre på at få den, kigger de sig rundt i den treværelses lejlighed, der bliver fremvist.  Der er lyse gulve med varme, faste skabe og et hvidt køkken med lysindfald fra det store vinduesparti ud til altanen.  -Vi kom tidligt for at kigge ind ad vindueren i lejlighederne i bunden, fortæller August Mader.  -Forberedelse, forberedelse, forberedelse, siger han og griner.  Men de har valgt en af de øverste lejligheder.  -Det kan vi godt lide. Vi har valgt en, hvor altanen peger lidt væk fra de andre lejligheder, fortæller Cathrine Barrientos.  Huslejen skræmmer dem ikke. De synes, det er billigt for en lejlighed, der er spritny.    Tæt på arbejde og venner   24-årige Frederik Ploug-Johansen venter på at komme ind og se lejligheden. Han vil egentlig helst bo uden for midtbyen, men prioriterer at være tæt på sit arbejder og venner. Han er softwareudvikler i en it-virksomhed og kommer egentlig fra Esbjerg.  Han er interesseret i en toværelses lejlighed, hvor han skal bo alene.  -Huslejen er lavere, end jeg havde forventet. Jeg kiggede på en tilsvarende lejlighed på havnen, som var 3000 kroner dyrere, fortæller han.  Ifølge ejendomsmægler er det primært unge par, der er dukket op til arrangementet, og da det er overstået et par timer senere, har 31 skrevet sig op til en bestemt bolig.  -Det er mange, taget i betragtning, at vi endnu ikke har annonceret på de offi-cielle kanaler, siger han.  Boligerne ejes af TopDanmark Ejendom A/ S, og interesserede kan henvende sig til EDC.  Huslejen er lavere, end jeg havde forventet. jeg kiggede på en tilsvarende lejlighed på havnen, som var 3000 kroner dyrere.  frederik Ploug-JohAnsen.    FAKTA ØSTERLUNDEN   Østerlunden på Østerbro kommer til at bestå af 240 lejligheder, som er ejet af forsikringsselskabet Topdanmarks ejendomsselskab og udlejes af EDC.  Der er lejligheder med to til fire værelser, og de udlejes efter først til mølle-princippet.  Alle lejligheder har stor kombineret stue-køkkenalrum og ettre værelser.  En toværelses lejlighed på 60 kvadratmeter kommer til at koste 6000 kroner om måneden før forbrug, mens en fireværelses på 93 kvadratmeter koster 9500 kroner før forbrug.  FORRETNINGSLIV: Butikslivet på Østerbro er under udvikling.  Og mens mange typer forretninger må dreje nøglen om i disse år, er der i hvert fald en type, som det går ganske godt for: discountbutikker.  Og hvis nogen troede, at østerbroernee kun er til Irma og små specialforretninger, hvor der kan købes økokologisk speltmel og specialimporteret vin, må de tro om igen.    Fire nye forretninger   Mange folk på Østerbro er nemlig vilde med discount. I hvert fald åbner den ene forretning efter den anden af den type i disse år. Fra sommeren 2010 er og frem til den kommende sommer er der enten åbnet eller en åbning på vej af fire forretninger med navnene Kiwi, Døgnnetto og Lidl.    Værdi for pengene   Desuden er en Fakta blevet kraftigt udvidet, og derudover er der en Rema1000 på vej næste år.  » Finanskrisen gør det naturligt, at discountbutikkerne har succes. Men allerede inden krisen var forbrugerne opdraget til at få værdi for pengene, og det er derfor ikke kun kunder, der er ramt af krisen, som handler ind i discountforretninger, « siger Peter Reinholdt Paulsen, som er analysekonsulent hos Retail Institute Scandinavia, som er en videnshus med fokus på detailhandel og forbrugeradfærd.    Østerbro er oplagt   Kunder i alle samfundslag handler discount, og derfor passer den type forretninger også perfekt til Østerbro, hvor kunderne sagtens kan købe den føromtalte økologiske spelt eller specialimporteret vin andre steder og betale for rugbrøddet og mælken i en discountbutik.  » Forbrugerne kombinerer indkøb af luksusvarer med billigere basisprodukter. Derfor er Østerbro et oplagt sted for discountbutikker. De appellerer også til folk, som har en holdning til ting. « Retail Institute Scandinavia skønner, at andelen af discountforretninger vil stige fra 40-50 i dag til 60 procent af danske supermarkeder i 2020.    Ligger dør om dør   Og tilsyneladende har konkurrenterne intet imod at ligge tæt på hinanden.  På Nygårdsvej ligger Netto og Kiwi lige over for hinanden, og omkring Sankt Kjelds Plads, Æbeløgade og Omøgade kommer Fakta, Rema100 og Døgnnetto til nærmest at ligge dør om dør. Sidstnævnte flytter ind i de lokaler, som Fakta flyttede ud af.  » Hvis der er et godt opland, så skønner de, at de sagtens vil kunne klare sig i konkurrencen, og discountforretningerne ligger, hvor forbrugerne er, « siger Peter Reinholt Paulsen med henvisning til, at de ofte placerer sig tæt på boliger og ikke i centre. Som det er tilfældet på Østerbro.    Supermarked: Afmatning   Ofte er de såkaldte discountforretninger ikke markant billigere end de traditionelle supermarkeder.  Men ved deres blikfang og image regner kunderne med, at der er noget billigt at hente der.  En af dem som kan mærke konkurrencen, som er skærpet gennem de seneste år, er Bryggervangen Superbest, som har ligget ved Sankt Kjelds Plads siden 1969. I mange år lå de i nærområdet næsten alene sammen med Irma i Magisternes Hus. Men gennem de seneste seks-syv år er der kommet et supermarked og to discountforretninger inden for få hundrede meter, og to mere følger det næste års tid. Og denne udvikling kan mærkes.  » Der er da lidt afmatning, og det er et spørgsmål om at tilpasse sig, « siger købmand Erik Becker fra Bryggervangen Superbest, der kan mærke, at mange af stamkunderne er trofaste, men de lægger ikke nødvendigvis så mange af pengene som tidligere i hans forretning.    Kun rugbrød et sted   » I dag er det sådan, at forbrugerne vælger at gå i næste alle butikker, men de køber jo kun rugbrød et sted, « konstaterer han.  SuperBest er også selv delvist hoppet med på bølgen ved at have en lang række varer til discountpris som en del af sortimentet i forretningen.    Ny discount på Østerbro   Siden sommeren 2010 og frem til sommeren 2012 åbnede/ åbner der følgende discountbutikker på Østerbro: Kiwi på Nygårdsvej og Østerfælled Torv ( sidstnævnte åbner til sommer), Lidl på Hans Knudsens Plads og Døgnnetto på Sankt Kjelds Plads ( åbner sidst på foråret) Ydermere er Fakta på Sankt Kjelds Plads flyttet til nye og større lokaler i Æbeløgade og lige over for Fakta, hvor der i dag er tankstationen Uno-X, åbner Rema 1000 med boliger oven på i 2013.  FERNISERING: Galleri Pi, Østrebrod første galleri, der tidligere lå på Dag Hammarskjölds Allé, flyttede til Borgergade for et år siden, og indehaver Merete Hertz præsenterer nu en udstilling med kunsteren Nina Maria Kleivan, ligeledes Østerbro.  Nina Maria Kleivan har gennem årene deltaget på en lang række separat og gruppeudstillinger i både ind-og udland. I 2010 modtog hun Statens kunstfonds 3-årige arbejdslegat. Hendes værker er bl. a. repræsenteret i samlinger som Statens Kunstfond, Ny Carlsbergfondet og Kastrupgårdsamlingen. Hun har desuden lavet flere udsmykninger bl. a. til Blegdamsvejens Fængsel, Bavnehøj kirke og Københavns Universitet. I 2010 udkom værkbiografien med titlen ENIGMA hos Boggalleriet.  Galleri Pi holder ferninsering på udstillingen med titlen Unfortunate Event den 27. maj kl 17-19, og beskriver Østerbro-kunsterens tre værker således: » Skønt stærkt forskellige i udtryk løber en markant rød tråd gennem alle de tre værkserier. Og som ofte i det Kleivanske univers er der tale om gådefulde sammenhænge, modsætninger der på samme tid lokker og pirrer, inviterer indenfor, men som også lukker ude. Det nægter blufærdigt at lade sig afkode, at fortolke. Fravær, længsel, afsavn, magt. Hvad er på spil? « sus.  PASNING: København er populær blandt børnefamilier, og børnetallet i storbyen stiger hele tiden.  Derfor vil kommunen i løbet af det næste år oprette 3.300 nye vuggestue -og børnehavepladser.  493 af dem kommer østebro-børn tilgode.    Behov for flere pladser   Men hvis der skal være plads til alle de nye københavnere, skal der frem til år 2014 oprettes 1.533 ekstra institutionspladser udover dem, Københavns Kommune allerede har vedtaget. Det viser en ny og opdateret befolkningsprognose ifølge Berlingske.  Kommunen skal derfor finde en milliard kroner og flere byggepladser til det nye behov.  Og ingen steder er hellige -man kunne for eksempel oprette midlertidige institutioner på fredsommelige veje eller i parkområder, siger børne-og ungdomsborgmester Anne Vang ( S) til Berlingske. » Det er rigtig positivt, at så mange forældre ser København som en god by at vokse op i. Derfor arbejder vi på livet løs for at sikre nok vuggestue-og børnehavepladser til de mange nye børn, « siger Anne Vang i en pressemeddelelse.  De 493 nye pladser, der skal etableres til Østerbro kommer blandt andet til at ligge på Sionsgade og Ragnhildgade 16.    Nye udflytter-pladser   Derudover får østerbro-børnene pladser på en udflytterbørnehave i Allerød, og børnehaverne på Carl Nielsens Allé, Ryesgade og Randersgade bliver udbygget med et opsamlingsrum til børn, der skal køres til udflytterbørnehave om morgenen.  » Det har hele tiden haft allerhøjeste prioritet for os, at vi skal have løst pasningsproblemerne.  Jeg er rigtigt glad for, at vi nu er nået så langt, at vi kan udpege de præcise adresser, hvor de nye pladser skal etableres, « siger overborgmester Frank Jensen ( S) i en pressemeddelelse.  Odense: Ejendommen Østergade 5, hvor Creo Arkitekter til oktober rykker ind for at etablere nyt hovedsæde, er på bundlinjen ejet af de danske skatteydere.  Det er nemlig staten, der ejer bygningen via Finansiel Stabilitets Ejendomsselskab.  Kort fortalt er Finansiel Stabilitet statens selskab til afvikling af konkursramte pengeinstitutter som f. eks. Fionia Bank.  Arven fra krakkede banker Ejendomsselskabet står for at forsøge at få mest muligt ud af de ejendomme, som Finansiel Stabilitet har overtaget fra de krakkede banker.  Mange af ejendommene har som udgangspunkt været overbelånt i forbindelse med finanskrisen.  Enten forsøger Finansiel Stabilitets Ejendomsselskab at sælge i de tilfælde, hvor det er muligt, og der kan opnås en acceptabel pris. Eller alternativt forsøger ejendomsselskabet at udvikle ejendommene, f. eks. ved at sætte lokalerne i stand med henblik på at leje dem ud.  Det er netop det, der er sket i forhold til ejendommen på Østergade 5, hvor Creo Arkitekter nu rykker ind, og hvor også Odense Kommune samt en konsulentfirma har lejet kontorlokaler.  Med tiden er det hensigten, at bygningerne skal sælges.  For Finansiel Stabilitets Ejendomsselskab er kun tænkt som et midlertidigt middel til at afbøde de værste konsekvenser af finanskrisen, der ramte verden i 2008 og siden har lagt en dæmper på den økonomiske aktivitet og investeringslysten i f. eks.  ejendomme.  -Vores mål er opnået den dag, vi har gjort os selv over-flødige. Men det sker nok ikke i næste måned, siger Thomas Engstrøm, afdelingschef i Finansiel Stabilitets Ejendomsselskab.  På den måde har det statslige ejendomsselskab, og altså dermed skatteyderne, klar interesse i, at Østerbro over de kommende år udvikler sig positivt, bekræfter Thomas Engstrøm. For så vil skatteydernes ejendom efter alt at dømme blive mere værd.  Bekræfter køberinteresse I første omgang håber afdelingschefen at kunne sælge noget af det areal fra, som ejendomsselskabet ejer på Østerbro, når en ny lokalplan for området efter planen er færdig om et års tid. Efter planen skal der bygges boliger.  -Vi ønsker ikke selv at bygge.  Vi ønsker at sælge området til andre, der ønsker at bygge. Og ja, vi ved, at der er interesserede købere, for vi har fået henvendelser, siger Thomas Engstrøm.  Finansiel Stabilitets ejendomsselskab ejer blandt andet også Vesterport, der i sin tid husede en Cinemaxx-biograf.  Den bygning overtog ejendomsselskabet i forbindelse med Fionia Banks afvikling.  [ Jeg tror, at i løbet af de næste år vil vi opleve en markant udvikling af Østerbro-kvarteret, og det vil vi gerne være en del af.  Hans Toksvig Larsen, administrerende direktør i Creo Arkitekter.    Millioner på vej til udvikling af Østerbro   Østerbro i Odense vil i de kommende år blive udviklet for millioner af kroner.  Socialministeriet bevilgede sidste 10 millioner kroner til at gøre bydelen mere tryg og grøn.  Odense Kommune har ligeledes afsat 20 millioner kroner til udvikling af området.  Kommunen ønsker at gøre området mere sikkert for de bløde trafikanter og at anlægge cykelstier, der forbinder området med Odenses bymidte.  Desuden skal skabes attraktive byrum til ophold og leg, samtidigt med at der tages hånd om de socialt udsatte borgere, så de ikke er til gene for områdets øvrige beboere.  Endelig ønsker kommunen at skabe plads til nye boliger, der kan tiltrække flere børnefamilier til området.  KONKURRENCE: Det er kampen over dem alle i dansk fodbold.  Nyklassikeren kaldes den.  Og skærtorsdag 5. april mødes FC København og Brøndby atter. Det sker i Parken klokken 18.  I måneden op til kampen vil aviserne, hvor de to klubber har hjemme, dyste om, hvem der få flest nye venner på Facebook. Det er Vestegnen og Østerbro Avis, der konkurrerer om, at få Facebook-brugerne til at klikke: » synes godt om « på deres sider på Facebook.  Konkurrencen begynder i dag og ender i slutningen af marts, hvor vi ser, om det er Østerbro Avis eller Vestegnen, som har vundet Facebook-konkurrencen mellem avisen i 2100 København Ø. og avisen på Vestegnen.  Både Østerbro Avis og Vestegnen finder til den tid hver en ven på Facebook, som vinder to billetter til FC København-Brøndby 5. april.    HOLD MED OS   Gå ind på Facebook og find Vestegnen på adressen www.  facebook. com/ altomvestegnen Du kan også finde Vestegnens Facebookside ved at klikke ind på www.dinby.dk/ vestegnen -og finde boksen med Vestegnens Facebook-side Klik på » synes godt om « , så er du med i dysten og i konkurrencen om billetter til FCK-Brøndby.  SILKEBORG Silkeborg IF's administration arbejder benhårdt på at skabe en lokal folkefest i rød-hvide farver før finalebraget.  Det skal foregå på det gamle Østerbro Stadion, hvor SIF-fans kan se frem til forskellig underholdning, der skal sørge for at få den rød-hvide stemning i top.  Blandt andet spiller det lokale band More Blessings, som består af Stefan Kvamm, Jacob Meyland og Anders Petersen.  Det var også det brand, som varmede op inden åbningen af Jysk Park i Silkeborg sidste år.  Komikeren Brian Lykke fra Silkeborg kommer også og varmer publikum op med et show. Der vil være samtaler med SIF-manden Orla Madsen og chefredaktør på Midtjyllands Avis Hans Krabbe.  Desuden arbejdes der også på at få nogle af spillerne fra pokalfinalen i 2001 til at møde op.  Alt i alt er der lagt op til én stor SIF-fest, konstaterer kommunikationschef Niels Frydenlund, der håber at de tusindvis af SIF'ere vil deltage i festlighederne.  Tirsdag 17. maj: B.93 - Avarta 1 -1 (1 -0 ) 1 -0 Mohammad Ali (16 ) 1-1 Jesper Larsen (46 ) Østerbro Stadion 1.410 tilskuere (sæsonrekord) Lørdag 21. maj: AB Tårnby - B. 93 2-4 (1 -1 ) 0 -1 Mads Nielsen (3 ) 1 -1 Morten Sichlau-Pedersen (11 )1 -2 Emmanuel Ogude (65 ) 1-3 Emmanuel Ogude (71 ) 2 -3 Benjamin Waldo (82 ) 2 -4 Oliver Drost (90 ) Tårnby Stadion 152 tilskuere TILLØBSSTYKKE: Humøret var højt fra start. VIP loungen var fyldt med sponsorer, æresmedlemmer og bestyrelsesmedlemmer.  Ole Ringheim introducerede alle i loungen med en fin tale, hvor han blandt andet hyldede klubbens ældste medlem i klubben, Erik Brenting, der har været medlem siden 1928.  Herefter overtog cheftræner Morten Rutkjær ordet, gennemgik holdets udvikling over det seneste år, og udtrykte hvor glad han var for den støtte holdet har fået igennem det nye lederskab.  Morten Rutkjær mener, at det er tydeligt at mærke på banen, hvordan der arbejdes i kulissen på hele tiden at skabe de bedst mulige rammer.  Hamrede løs på tromme Imens alt dette fandt sted i VIP loungen, begyndte Østerbro Stadion langsomt at blive fyldt op med glade tilskuere.  Tribunen blev hurtigt fyldt, og fanklubbens tromme hamrede derudaf fra kampens start.  B. 93 Fanklub sørgede for, at både unge og gamle tilskuere var i højt humør, og især de unge fodboldhold der var mødt op på stadion sang med og hujede og heppede på bedste B. 93-maner.  De 1.410 tilskuere der havde fundet vej til stadion denne aften var virkelig med til at lave en fest, som B. 93 ikke har set magen til i mange år. B. 93 fremstod i sin helhed som en klub der elsker fodbold.  Festen var en kæmpe succes, og B. 93 takker mange gange for den store lokale støtte og opbakningen fra sponsorer, frivillige, fanklub og ledere i forbindelse med forberedelserne til festen.  B. 93 dominerede fra start B. 93 stillede uden en del af de helt unge spillere i startopstillingen, da de først lige var vendt hjem fra en ungdomsturnering i Holland. Til gengæld var Marco Holst og Nico Jørgensen tilbage i startopstillingen og kunne begge fejre deres 100-kampsjubilæum.  Inspirereret af opbakningen fra de mange tilskuere lagde B. 93 bedst ud og tiltvang sig spilovertag.  Efter et kvarters spil kom den første mulighed og den blev udnyttet prompte, da Mohammad Ali efter smukt samarbejde med Oliver Drost med et pragtfuldt vristspark fra kanten af feltet sendte bolden op i målhjørnet bag en sagesløs Avarta-målmand. 1-0, Østerbro Stadion eksploderede i et jubelbrøl, hvis lige man skal længe tilbage for at mindes.  Avarta overtog styringen Føringen holdt dog til pausen, men straks fra anden halvlegs start pressede gæsterne på igen.  Allerede i det første minut skabte en lang bold forvirring i 93-bagkæden, hvorpå et indlæg fra højre havnede hos en udækket Jesper Larsen, der i to omgange kunne score fra nært hold.  Avarta fortsatte dominansen efter udligningen. Det var som om, at B. 93 havde tabt pusten efter den flotte indledning, og Avarta havde flere store chancer, inden B. 93 igen kom bedre med.  Og så endte det hele 1-1. En kamp uden vinder, og dog: Fanklubben, de mange frivillige, sponsorerne og først og fremmest klubbens ledelse, der har arbejdet hårdt for at skabe denne herlige festdag på Østerbro Stadion, var så afgjort vindere på denne mindeværdige aften.  Og så er det trods alt ikke det værste at spille uafgjort i et topopgør.    Storsejr på Amager   B. 93 var tilbage med et mere sædvanligt tilskuertal i 2. division, da de gæstede AB Tårnby på udebane i lørdags.  Her var der 152 tilskuere, som oplevede, at B. 93 vandt 4-2 over bundholdet.  B. 93 ligger godt med i toppen og er forlængst sikret en ny sæson i 2. division.  Se flere billeder fra B.93 -Avarta og AB Tårnby-B. 93 på www.  oesterbroavis. dk.  B93 2 Frederikssund 0 Midt i 1. halvleg helflugtede B93s Emil Dyre mod Frederikssunds mål. Fremragende fik målmanden Christoffer Haagh pareret det hårde skud.  20 minutter før tid huggede Emil Dyre igen løs. Knap så spektakulært, men dog effektivt, fik Christoffer Haagh klaret skuddet.  Men tredje gang gik det galt.  10 minutter før tid fik B93 fat i bolden og slog kontra.  Emil Dyre hamrede igen løs, og Christoffer Haagh fik kun fuldkommen akavet sat den ene hånd på bolden, der sejlede i en blød bue ind i kassen til 1-0. Bolden var rettet af undervejs, og så kom Frederikssundmålmanden til at se noget skidt ud i den situation.  For at gøre ondt værre bragte B93 sig fire minutter før slutfløjtet på 2-0. Jackie Christensen,- der for en del år siden -og mindst lige så mange kilogram - spillede for Ølstykke beviste, at hans headeteknik er som den skal være, så han sendte et indlæg i mål uden chance for Christoffer Haagh. Kort forinden havde Jackie Christensen også headet en bold i nettet, men her blev scoringen annulleret for offside.  Østerbro Stadion er ikke just Frederikssunds favoritbane for tiden. Forrige besøg gav 0-0 mod bundholdet fra Skjold.  -Vi havde måske ikke fortjent mere end uafgjort i dette opgør, men det må så også være kravet til os, at på en dag, hvor vi ikke kan få alle tre point, så skal vi altså have det ene, sagde Frederikssunds træner Freddy Andersen, der ikke mindst ærgrede sig over det boldtab, der førte til B93s første mål. En dum personlig fejl.  -Generelt synes jeg, at der var tale om en DS-kamp på et fint niveau. Begge hold gjorde det taktisk fint med god disciplin, og så er det svært at komme til afslutninger.  Spillet bølgede jo frem og tilbage, sagde Freddy Andersen.  For Frederikssund blev det i offensiven ikke til det store sus. Jacob Thygesen var lige i startfasen tæt på at skabe en stor chance ved at heade en bold baglæns ind mod B93-målet, men der manglede lige en medspiller til at ekspedere bolden videre.  Frederikssund spillede i store perioder lidt for meget på tværs. Der var for lidt dynamik i opspillet, så B93 nemt kunne komme på plads. Det skal gå hurtigere gå hurtigere med at komme den anden vej.  I forsvaret havde Martin Hansen et par uheldige placeringer, der gav lidt for meget plads til B93, der så bare heller ikke var for effektive.  Med sejren rykkede B93 op på den fjerdeplads, som Frederikssund indtog indtil i aftes.  Niller Danmarksserien, kreds 1 B93- Frederikssund 2-0 ( 0-0) Mål: 1-0: Emil Dyre ( 80); 2-0: Jackie Christensen ( 86) Tilskuere: 84.  Der er ingen tvivl om, at en renovering af Østerbro Stadion og Idrætshuset er tiltrængt. Københavns Kommune har bevilget 26 mio. kr. til renoveringen. Inden projektet løber helt af sporet, bør de ansvarlige for byggeriet overveje, om pengene bliver brugt, så det kommer alle brugerne af Østerbro Stadion til gode. I forbindelse med renoveringen har DBU stillet en række krav til banestørrelse og tilskuerfaciliteter, hvilket gør, at projektet bliver meget omfattende. Det er derfor meget tvivlsomt, at det bevilgede beløb vil være nok til at fuldføre det ambitiøse projekt, som Københavns Idrætsanlæg (KI) har fremlagt. Det er ikke mange år siden, at svømmehallen blev renoveret  med efterfølgende ekstrabevillinger for at fuldføre projektet. Renoveringen af Østerbro Stadion og Idrætshuset kan meget let blive en gentagelse.    Brugerønsker afvises    Efter en række møder med KI bliver det mere og mere klart, at hensynet til de daglige brugere fra KI's side bliver prioriteret meget lavt. Det virker nærmest, som om KI ved fremlæggelse af projektet i 2004 allerede havde besluttet, hvordan det skulle realiseres uden hensyntagen til de daglige brugere. Det har således ikke været muligt at trænge igennem med tiltrængte faciliteter og lokaler til de klubber, der dagligt bruger Østerbro Stadion. Alle forslag og ønsker er fra KI's side blevet ignoreret eller afvist med den begrundelse, at der ikke er plads. Vi må i den forbindelse fremføre, at vi finder det uforsvarligt at bruge en masse penge og plads på boder og udsalgssteder, hvor de få tilskuere, der kommer til fodbold, kan købe deres øl og pølser, hvilket så også medfører, at det er nødvendigt at opføre toiletter i forbindelse med udsalgsstederne. Vi er klar over, at det betyder meget for de professionelle fodboldklubber, at de kan oppebære en indtægt på disse udsalgssteder, men det skal også stå i et rimeligt forhold til investeringen fra kommunens side. Alle i samfundet har efterhånden fundet ud af, at børn bliver mindre og mindre fysisk aktive  med alle de kendte konsekvenser af dette. For at vende denne udvikling er det tvingende nødvendigt, at der ud over faciliteter til fysisk aktivitet også er andre tilbud til ungdommen, der gør det mere attraktivt for dem at komme på Østerbro Stadion i deres fritid.  Som frivillige idrætsledere mener vi, at vi gør et stort arbejde til gavn for ungdommen. Vi vil gerne fortsætte med dette arbejde, men det kræver, at der bliver stillet faciliteter til rådighed, der gør det muligt at udføre dette, så det bliver til gavn for både de unge og for samfundet. Det er ikke til gavn for børn og unges muligheder for at få et sundere liv med fritidsaktiviteter og trivsel, at KI får gennemført et prestigeprojekt på Østerbro Stadion.   FODBOLD: De griner, fniser og skubber kærligt til hinanden.  Børnene til skolefodbold er fuld af godt humør og fis og ballade. De kan ikke rigtig stå stille, når deres fodboldskoleleder skal modtage et anerkendende diplom på vegne af Østerbro IF for 20 års stabilt arbejde med at stable skolefodbold på benene. En gruppe drenge er faktisk færdige af grin, da en repræsentant fra DBU siger et par bevingede ord.  » Det er en fornøjelse at se, hvordan den her klub blomstrer « siger Freddy Jørgensen fra DBU København.  » Personligt er jeg stolt på klubbens vegne « , siger Janus Gjøe, der er fodboldskoleleder og har været med i rigtig mange år.  Børnene klapper ivrigt hver gang, der bliver sagt noget, og de skal allesammen røre ved diplomet.    Udsolgt første dag   Billetterne til skolefodbold hos Østerbro IF blev udsolgt den første dag, så der er helt fyldt op med 160 glade fodboldspillere, hvor størstedelen er drenge.  » Det er spændende at være med, det er ikke ligesom at træne i klub, for vi er ikke på samme niveau, for eksempel er Sebastian der skide dårlig « siger Sander Højrup Rubin på 11 år og peger på sin ven. Han griner, det gør de begge. En lille fregnet fyr kommer hen.  » Jeg vil også interviewes. « Han hedder Oliver Minkus Rindom er 11 år og fortæller, » Det er rigtig sjovt at være med, man lærer en masse og får mange gode venner, som man kan lege med senere, og træneren er megadygtig «.    Glade børn glade trænere   Christina Elley Petersen på 22 år har været med i seks år og har selv spillet fodbold i Østerbro IF i 10 år. Hun synes det er en dejlig anderledes måde at tilbringe sin sommerferie på, » Det bedste er, når forældrene kommer og fortæller, hvor glade deres børn er, og hvor meget de glæder sig til at komme dagen efter, « fortæller hun.    Overskud og frivillige   Det er 20 år siden, at fodboldskolerne startede, og i DBU København er Østerbro IF den eneste klub, der har været vedholdende og nu kan fejre 20 år jubilæum.  » Vi har haft overskud og nok frivillige, « forklarer skoleleder Janus Gjøe som opskriften på succesen.  Mange andre klubber startede også for 20 år siden, men har måtte lukke ned og er måske begyndt igen, men Østerbro IF har været med alle år, og det er derfor, de nu modtager denne anderkendelse.  » Det handler i høj grad om anerkendelse og om at blive værdsat « , forklarer Freddy Jørgensen fra DBU København.    Sport i denne uge   Onsdag 11. juli Kl. 19: Parken, træningskamp: FC København - Cercle Brügge Fredag 13. juli Kl. 17.30: Pavillonen, Fælledparken: Gratis sommermotion med " Friskis &amp; Svettis".  Søndag 15. juli Kl. 19: Parken, Superligaen: FC København - FC Midtjylland Østerbro Avis optager gratis meddelelser om lokale sportsarrangementer. Indlæg til optagelse i avisen onsdag indsendes til sporten@youmail. dk senest mandag kl. 12.  Søndag 12. august har længe været markeret i kalenderen. Der er blevet kaldt ekstra personale på arbejde - blandt andre en ekstra bartender. Og køkkenet er forberedt på at skulle lave særligt to retter fra menukortet hos PS Bar &amp; Grill på Østerbro.  »De kommer ind og skal have vores burger og så en fadøl. Det kan også være pizza. Fodboldmad.  Ind og ud hurtigt. Og så i Parken,« fortæller restaurantchef Jacob Lorentsen nogle timer før, det første fløjt lyder nogle hundrede meter derfra. Han har en klar forventning om ekstra gang i forretningen.  Inden længe vil en blå-gul bølge skylle ud af Svanemøllen Station og videre ned ad Østerbrogade.  Politiet vil som bølgebrydere sikre, at den ikke støder sammen med de hvid-blå masser, der strømmer op ad Øster Allé. For bølgerne må gerne gå højt, men ikke før både FCKere og Brøndby-tilhængere sidder i sikker afstand af hinanden til sæsonens første interne opgør i Parken.  Et opgør, som både bliver kaldt et derby, »The New Firm« og »Slaget om København«. Et opgør, hvor følelserne sidder uden på tøjet, uanset om man har en brønd eller en løve på brystet. Og et opgør, som har påvirket det Østerbro, der i over 25 år har dannet rammen om det.  Ved et bord ved vinduet ud til Østerbrogade stiller tjeneren en burger, inden hun haster tilbage mod køkkenet for at hente mad til de fem øvrige gæster i selskabet. De er alle glødende fans af FC København. Medlemmer af fanklubben. Og følger fodboldklubbens kampe hjemme og ude. Alligevel er dagens opgør noget ganske særligt for både Emilie, Milla, Rebecca, Marie, Nisha og Mirka.  »Den skal vindes,« siger Milla og fortsætter: »Der er så mange følelser på spil.« Da andre nikker.  »Det handler også om håneretten,« siger Mirka, mens tjeneren sætter et glas juice på bordet.  Og håneretten forudser selskabet, at de står med, når dagens opgør er slut - omend de regner med, at det bliver et tæt. De har historikken og statistikken på deres side, for af de 51 gange FC København inden dagens kamp har taget imod Brøndby, har de hvidklædte spillere 26 gange trukket sig sejrrigt ud af møderne.    Hører Gud fansenes bønner?   Fra bordet har selskabet udsigt til Sankt Jakobs Kirke, hvis tårn rækker op mod en himmel, der er er malet i 50 nuancer af grå, og ser ud som om den pønser på at give københavnerne en omgang våde pisk. Herovre har sognepræst Mia Rahr Jacobsen netop rundet dagens gudstjeneste af og sendt to dåbsbørn med påhæng ned ad kirkens mørkegrå flisegulv.  Hun kom hertil for to et halvt år siden og kan sagtens mærke, at hun er i en kirke, der er nabo til Parken, og nu er i et område, hvor fodbold fylder.  »Det er jævnligt, når jeg har samtaler til vielser og begravelser, at folk har et forhold til Parken og til fodbold. Det havde de ikke der, hvor jeg var præst før. Her er det en naturlig del af livet,« fortæller hun.  Fodbold er med til at give folk i området identitet, men giver dem også en fortolkningsramme til det at være mennesker, uddyber sognepræsten: »Der er mange, der tolker livet og deres forståelse af fællesskaber ud fra de erfaringer, de har gjort sig med fodbold.« På altertavlen bag hende rækker Jesus armene mod himlen, præcis ligesom mange på stadion senere på dagen nok sender bønner op og beder om hjælp til en scoring i modstandernes net. Til det svarer Mia Rahr Jacobsen, at Gud, står til rådighed for bøn til en enhver tid i et menneskes liv, hvor man har brug for hjælp - også under en fodboldkamp. Men selv om Jesus er klædt i hvidt på altertavlen, og kirken ligger på Østerbro, så afviser hun, at det er en FCK-kirke.  »Vi står sammen med alle mennesker, uanset hvem de hepper på,« siger hun.    25 år uden at have set en kamp   Lige over for kirken bor grafikeren Lars Bering Haarup med sin hustru, og det har de gjort siden 1993 - året efter, at Parken stod færdig, og FC København blev grundlagt. I de næsten præcis 25 år han har boet med udsigt til Sankt Jakobs Plads og Østerbrogade, har Lars Bering Haarup ikke set en eneste kamp med hjemmeholdet.  Til gengæld har han set en del af de hvidklædte fans fra sin stue.  »Før en kamp kommer alle FCK-fansene nede fra sidegaderne. Og der er selvfølgelig en masse mennesker, men det gør ikke så meget.  Caféerne derude har fuld knald på omsætningen, og så bliver der tisset lidt i bedene,« siger han og tilføjer, at det efter 27 gange på Roskilde Festival ikke rigtigt kan hidse ham op.  Han fortæller også, at det er roligere nu, end det var for et par år siden i det, som han kalder Don Ø-dagene. Dels fordi, der ikke er helt lige så mange arrangementer, og dels fordi, det virker som om, politiet har fået meget bedre styr på afviklingen af de store kampe mellem »byens hold« og »drengene fra Vestegnen«. »De her kampe er blevet større og mere ikoniske med årene, men det lader ikke til, at der er så meget ballade, som der har været.« Udenfor runger et kor af mandestemmer mellem bygningerne, og få øjeblikke senere vandrer 75 fodboldtilhængere forbi Lars Bering Haarups vindue, inden de fortsætter ned mod Gunnar Nu Hansens Plads. Et par andre fodboldfans drejer til venstre og fortsætter ind ad den grønne trælåge til Brumleby.    Her har de hørt det hele   Herinde ligger de klassiske, lave bygninger som udskårne stykker lagkage på række i bagerens vindue med høj gul bund og flødeskum på toppen.  Brumleby har sit helt eget museum, der har åbent om søndagen og huser Danmarks ældst bevarede brugsforening. Det er beboerne i Brumleby, der selv er med til at drive det lille museum, og bag disken i den lille forretning står Dorrit Cato Christensen og Vibeke Sommer.  De fortæller om en tryg oase i storbyen, hvor folk har et særligt sammenhold, holder vår-og høstfest og tager sig godt af hinanden. Men også om et område, der på godt og ondt lever med sin store grå nabo, der læner sig ind over det gamle kvarter.  »Det hyggelige er at se forældre med børn, der går forventningsfulde til fodboldkamp.  Bagdelen er, at folk nogle gange er lidt for fulde, og når der er tumult - specielt når der er kamp mellem FCK og Brøndby,« konstaterer Dorrit Cato Christensen, der til næste år har boet i Brumleby i 50 år.  Her har hun og Vibeke Sommer hørt jublen de gange, der er blevet scoret, når Brøndby har været på besøg - og gerne et par sekunder før, resten af Danmark registrerer det.  »Hvis man ser det på TV, så er det jo lidt forskudt,« fortæller Vibeke Sommer og husker også en koncert med Thomas Helmig, der gik på scenen i Parken og spurgte: »Kan I høre mig?« »Ja, det kunne vi godt,« smiler hun.  Ude på Øster Allé vælter forventningsfulde ansigter, salige smil og sejlende øjne nu ned mod Parken. I det fjerne høres en politisirene.  Senere på dagen kan statistikerne føje endnu en sejr til hjemmeholdet ind i regnearket, og Østerbro kan føje endnu et afsluttet derby til bydelens historie.  joch@berlingske.dk   Caféerne derude har fuld knald på omsætningen, og så bliver der tisset lidt i bedene.  Lars Bering Haarup, grafiker, nabo til Parken.  Ved den netop overståede bogmesse førte en af de længste køer frem til scenen med skuespilleren Malene Schwartz og journalisten og forfatteren Cathrine Errbo, der talte om deres nye bog " Mit Tisvilde".  De to har tidligere udgivet hele tre bestsellerbøger sammen, og denne gang er det en spændende livsglad erindringsbog fra 1940-50' ernes Tisvilde.  Sådan at forstå, at det er Malene Schwartz, der husker, og Errboe, der skriver.  '" Mit Tisvilde" er en erindringsbog om Malene Schwartz' sommerferier i Tisvilde i familiens sommerhus, hvor der var liv og glade dage og gæster fra morgen til aften.  Der er mange gode historier om de mange farverige landliggere og " de indfødte".    Årgang 1936   Malene Schwartz er født i 1936. (Ja, tro det eller lad være - men sandt er det!) og hun er i hopla, når hun fortæller om familiens kunstneriske venner, som alle var en del af den kreative kreds, der dominerede området i hendes barndom og ungdom.    Figurer i Tisvilde   Vi møder folk som malerne Victor Haagen-Müller og William Scharff, tegneren og maleren Carl Jensen og den excentriske billedhugger Hugo Liisberg, der jævnligt mødtes i Tisvilde og sommerlandet til livlige diskussioner om kunst, politik og bøger.  Alle kender Malene Schwartz fra film og TV, men her kommer vi helt tæt på hende, når hun helt personligt fortæller om familien og Tisvildes legendariske butikker, lige fra Købmand Klint til Frydensberg Is, og om de mange farverige landliggere og lokale, der prægede Tisvilde og omegn.    Niels og Johannes   Forfatteren og billedhuggeren Johannes V. Jensen, videnskabsmanden Niels Bohr, den smukke maler og livredder Kaj Walther, som alle unge piger var forelskede i, samt den bomstærke brøndgraver Peter Svensson -og mange, mange flere.  Åh, et hyggeligt indblik i en idyllisk og farvefuld by, fyldt med spændende mennesker og butikker.    På Østerbro   Malene Schwartz er blevet østerbroer'er.  Og hun er -som så mange andre -rigtig glad og tilfred s for at bo i 2100.  »Det bedste ved Østerbro ere, at det ligger centralt for alt dét, som jeg ønsker at benytte i storbyen«, siger Malene Schwartz til Lokalavisen.  Hun benytter flittigt bydelens mange hyggelige cafeer, men har dog også lidt ris til Østerbro: »Det værste er, at Østerbro er hjemsted for alt for mange sportsbegivenheder, som f. eks. marathonløb. De løbes i min gade og omegn -og spærrer for al trafik. Det er meget irriterende...« Malene har også et forslag til de nyvalgte borgerrepræsentanter: »Jeg ville ønske, at der kunne blive råd til en renovering af Strandboulevarden.  Den kunne blive så smuk -og mindre farlig at cykle på...«.    Kulturklubben   Efter de mange bogprojekter sammen, trækker Cathrine Errboe og Malene Schwartz midlertidligt kanoen på land, så de populære skuespiller også kan få tid at holde foredrag om deres bøger og et langt liv rampelyset.  Nej, hun skal ikke " op og lægge sig" som bankdirektørfru Varnæs i " Matador".  Cathrine Errboe siger: »Det ærgrer os begge, at vi for første gang i mange år ikke har et ny fælles projekt på tapetet.  I stedet har vi aftalt at holde kontakten ved et månedligt møde i vores nystiftede " kulturklub", hvor vi er de eneste medlemmer.  Der bliver sikkert lidt ekstra julesjov her op til jul, da Malene er gudmor til vores tre sønner. De sidste to på efterbevilling, da den yngste blev navngivet.  Det foregik på den måde, at hun gav dem et pose vingummier og et kys -så var dét på plads. Og det er sjovt, at hun er gudmor, for hun er ateist. Hun er så cool,« slutter Cathrine Errboe.  Vil du bo tæt på vandet og tæt på Hovedstaden? Mange vil gerne, men vælger Hellerup fra, fordi boligpriserne simpelthen er for høje.  Den attraktive beliggenhed kræver en velpolstret bankbog og en solid indkomst, og sådan er det stadig.  Men Hellerup er blevet overhalet indenom af Østerbro, hvor salgsprisen på en villa i 2015 langt oversteg prisen i Hellerup.  I 2015 kostede en villa i Hellerup i gennemsnit 43.100 kroner pr. kvadratmeter, mens prisen på Østerbro i samme periode lå på 46.700 kroner pr. kvadratmeter.  Udviklingen er sket inden for de seneste år. I 2010 kostede en kvadratmeter hus i Hellerup i gennemsnit 1.300 kroner mere end på Østerbro.    Tæt på centrum   I de følgende år har de to området skifedes til at have førertrøjen på, men i 2014 og 2015 har Østerbro for alvor trukket fra og lagt afstand til priserne i Hellerup.  »En central beliggenhed har altid været attraktiv, men i øjeblikket ser det ud til, at det ikke kan blive centralt nok. Da Svanemøllestranden åbnede tilbage i 2010, kunne man få det hele i byen, og det kan måske forklare, at det nu er blevet mere attraktivt at bo tættere på centrum end nordpå i Hellerup,« siger Birgit Daetz, der er kommunikationsdirektør for Boligsiden.  dk.    Bymenneske eller forstadsdyr   I forstæderne topper huspriserne i rolige og børnevenlige kvarterer, men i byerne er trafikstøj og trængsel ingen hindring for høje priser.  »Folk, der vil bo i byen, vil have det hele - også larmen og osen. Dem, der er bymennesker i hjertet, dyrker det urbane. I forstaden søger man havelivet, roen og sikkerheden i, at børnene kan cykle alene til skole på sikre stier.  Det er to vildt forskellige behov på boligmarkedet,« siger Birgit Daetz.  " En central beliggenhed har altid været attraktiv, men i øjeblikket ser det ud til, at det ikke kan blive centralt nok.  SERIEBOLD: Det er meget lang tid siden, at Østerbro IF's første herresenior har ligget så godt til: Med en aktuel femteplads i serie 1 og bare to points fra andenpladsen, har holdet under ledelse af cheftræner Daniel Jønson sat næsen op efter at deltage i forårets hektiske jagt på oprykning til Københavnsserien.  Men nu tilsyneladende forgæves: Midt i sæsonen har klubberne fået en meddelelse fra DBU Københavns turneringsudvalg, der fortæller, at der nu kun er ét hold, der rykker op fra serie 1, og det har skuffet sportschef Allan Timm fra Østerbro IF: » Jeg synes ærlig talt, at der er et mærkeligt tidspunkt at ændre i op-og nedrykningsreglerne, det kan man da ikke midt i sæsonen. Og ikke nok med det: Selve ændringerne blev gennemført på en lidt lusket måde, uden klubberne fik ordentligt besked. Senere er der kommet et brev til os, men jeg synes bestemt ikke, at fremgangsmåden er i orden, « siger Allan Timm til Østerbro Avis.    Flere klubber protesterer   Sportschefen fra Østerbro IF er ikke alene med kritikken af DBU København: Ændringerne har bragt skuffelse i rigtig mange klubber, nemlig alle dem, der lige nu ligger og slås om andenpladsen i serie 1, heriblandt også en anden Østerbroklub, BK Heimdal.  Serie 1 føres ret overbevisende af Husum Boldklub, der også har set sig sure på DBU.  Her siger Johnny Nielsen fra Husum, at han føler, at DBU København gør grin med de københavnske klubber.    Fighter forgæves   Kritikerne føler, at klubberne i Københavnsserien har en fordel i forhold til Serie 1-klubberne, når kun ét hold kan rykke op fra serie 1 - og kun ét enkelt hold rykker ud af KS.  Og det mener Østerbro IF også: » Det er klart, at vi er skuffede: Spillerne fighter på livet løs på banen, og nu ser det ud til, at det hele måske har været forgæves, « siger sportschef Allan Timm.  Østerbro IF spiller forårets første kamp lørdag 28. marts klokken 15 på udebane mod Hellas.  Indtil nu har der været realistiske chancer for, at Østerbro kunne slutte sæsonen på en andenplads - med efterfølgende oprykning til Københavnsserien.  Også BK Heimdal kunne slutte på denne plads - Heimdal ligger faktisk bedre placeret end Østerbro IF på en tredjeplads. Også Nørrebro United, der har hjemmebane i Ryparken, kunne komme i spil på den - indtil nu - så eftertragtede andenplads.  Nu bliver der for alvor krig på kniven for at vinde serie 1 - og lige nu er det Husum Boldklub, der ser ud til at være favorit.    DBU står fast   DBU København forstår klubbernes irritation, men har ikke tænkt sig at ændre på beslutningen.  I et længere svar til de involverede klubber motiverer turneringsudvalget årsagen til ændringen midt i sæsonen: » Turneringsudvalget besluttede at lægge vægt på at få færrest mulige kvalifikationskampe med kampstart umiddelbart før eller inde i sommerferien, at der også fremover beholdes en Københavnsserie med et passende antal kampe og samtidig tage højde for, at der skal indpasses pokalkampe i foråret. « » Udvalget lagde vægt på at sikre, at minimum nummer et i hver række var sikret en oprykning, og endelig lagde udvalget vægt på, at nedrykning fra Danmarksserien forventeligt er større end normalt.  På den baggrund har turneringsudvalget besluttet de nuværende op-og nedrykningsmuligheder.  Klubbernes henvendelse ændrer ikke på udvalgets vurdering.  DBU Københavns turneringsudvalg har med baggrund i klubbernes henvendelse evalueret forløbet og vil fremadrettet være mere fokuseret på, at der bliver en hurtigere og klarere information, når der opstår uklarheder om turneringsstrukturerne eller reglerne, « skriver Jesper Gradert &amp; Jørgen Andersen fra DBU Københavns turneringsudvalg blandt andet.  Spillerne fighter på livet løs på banen, og nu ser det ud til, at det hele måske har været forgæves ALLAN TIMM, sportschef, Østerbro IF.  På det stærkt omdiskuterede byggeri på den gamle kaserne-grund åbner ISO den første storbutik på Østerbro i København. Det sker i begyndelsen af 1995, når købmand Niels Jørgen Soldbro, der ejer ISO, er klar med en 3.000 kvm stor forretning på området. Forretningen skal have en omsætning omkring 100 mill. kr., og der skal ansættes ca. 100 medarbejdere. Hidtil har Irma og Brugsen domineret dagligvarehandelen på Østerbro. Ideen i ISO er at kombinere discount på dagligvarer med høj- kvalitet på de friske varer som grøntsager, fisk, kød, ost og brød, der sælges fra betjente afdelinger. »Vi har længe været på udkig efter den rigtige beliggenhed på Østerbro, som er et meget interessant område for os, bl.a. fordi vi ikke selv har andre butikker i nærheden,« siger Niels Jørgen Soldbro, der i forvejen har seks ISO- forretninger i København.  Butikken på Østerbro kommer i høj grad til at ligne ISO på Borups Allé på Frederiksberg, der som den seneste ISO-butik er blevet en kolossal succes. Den tidligere Irma-chef Børge Olsen har peget på netop ISO som en af de mest interessante forretninger i dagligvarehandelen efter Irmas deroute. ISO lejer sig ind hos Pensionskassen for for Børne- og Ungdomspædagoger (PBU), der er bygherre for det store projekt, som også omfatter boliger og kulturelle aktiviteter. Byggeriet vakte opsigt, da pensionskassen ulovligt rev en 100 år gammel fægtesal ned. I forbindelse med ISO etableres der en parkeringskælder med plads til 100 biler. Det nye byggeri ligger ved Øster Fælledvej, men sandsynligvis bliver adressen Gunnar Nu Hansens Plads, hvis forslaget om dette navn bliver endeligt vedtaget.  STILHED: Veje og trafik bar præg af at alle skolebørn i sidste uge havde vinterferie.  Men hvor var alle de » ferieramte « østerbrobørn og deres forældre? Østerbro Avis ledte efter dem i Fælledparken, men her var kun et lille udvalg mødt op.  Så måske i skøjtehallen, hvor der fredag var gratis skøjteløb i forbindelse med Valentins Dag? Men her var det også langt fra alle østerbroere der havde lagt vejen forbi.    Forslag til ny skøjtehal   Nogen havde dog lagt vejen forbi skøjtehallen, hvor der udover gratis skøjteløb blev præsenteret et forslag til en permanent skøjtehal på området.  Forslaget er lavet af arkitekt Frederik Hesseldahl i samarbejde med skøjteklubberne SKK og KSF. Forslaget genanvender det nuværende fundament og indeholder desuden idéer til, hvad resten af grunden kan bruges til grønne aktiviteter.  Østre Gasværk Initiativet regner med, at kommunen vil udskrive en arkitektkonkurrence, når man har besluttet, hvor skøjtehallen skal ligge. Og her kan Frederik Hesseldahls forslag så indgå.  Østerbro Lokaludvalg arbejder i øvrigt også med et forslag for Østre Gasværksgrunden.    Whistleblowerordning   Udover skøjtehallen kunne man i fredags også lægge vejen forbi Østerbro Lille Museum, der ekstraordinært havde åbent til klokken 19. Museet har i samarbejde med Østre Gasværks Initiativet lavet en slags whistleblowerordning.  Her er der mulighed for, anonymt, at aflevere billeder af kritisable eller ulovlige forhold ved gasværksgrunden.  » Vi hører en masse ting, men ingen vil stå frem, « siger Henning Krog fra Østre Gasværks Initiativet.    20. februar 2008 - kl. 12:52   Ingen personer er ifølge brandvæsnets foreløbige oplysninger kommet til skade ved branden, der skete klokken 11:04.  - Der er set to mænd løbe fra stedet. De kastede en taske fra sig på Kirsteinsgade i nærheden, og den nærliggende ejendom er vi nu i gang med at evakuere og tilkalde bomberyddere, siger politiets talsmand, Flemming Steen Munk.  Årsagen til eksplosionen kendes ikke.  Vidner har givet politiet et signalement af de to personer, der sidst er set til fods i retning af Trianglen på Indre Østerbro. De er begge af udenlandsk udseende. Den ene er høj og tynd, mellem 15 og 20 år og var iført en hvid hættetrøje og sorte bukser. Den anden er kraftig af bygning, 20-25 år og var under flugten iført en gråsort hættetrøje og mørke bukser.   Klik her for at åbne originalartiklen på Horsens-Folkeblad.dk   Urtiden er indført på Østerbro i Aalborg. To blodrøde klokværker af banegårdsmodellen svæver nu et par meter over fortovet ved Nordkraft.  Til hvilket formål, monstro.  De fleste har jo ur på armen, i mobiltelefonen eller i bilens instrumentpanel? Tanken hos byplanlæggerne er, at urene kan bruges til andet end at vise tiden. De er også med til at give byrummet sin egen identitet.  Et byrum som ændrer sig markant fra at være en udpræget trafikåre til at være en forbindelse, som tilgodeser de bløde trafikanter. Og busserne.  Faktisk er det fremover en gade, som bilerne nærmest kun bevæger sig ind i, hvis de har et ærinde ved Nordkraft.  -Det tager selvfølgelig nok noget tid at vænne bilisterne af med at køre den vej, men alene udformningen af vejen vil automatisk betyde, at bilernes hastighed tvinges ned på 15-20 km/ t, siger stadsingeniør Kurt Markworth.  Brede fortove og forhøjet gadeniveau er anlagt. Samtidig skal biler og cykler nu deles om kørebanen.  Væk er sporene fra dengang, hvor Kjellerupsgade krydsede Østerbro i et stort lysreguleret kryds. Nu sløjfes lysreguleringen helt, og der indføres i stedet en fartdæmpet zone med 30 km/ t.  Dermed strækker fartdæmpningen i midtbyen sig nu fra Vesterbro til Karolinelundsvej.  -Da vi i sin tid valgte at blande trafikken i midtbyen, var der skepsis, men resultaterne viser, at det er lykkedes.  Farten er gået ned, og der er ikke sket uheld, siger stadsingeniør Kurt Markworth, som henviser til erfaringerne fra Boulevarden og Østerågade.  Men ikke alt handler om teknik på det sanerede gadestrøg.  De nye gadeure danner også et modspil til Nordkrafts bastante facade, og den røde farve kommer til at matche en særlig fortovsgrafik.  I fortovenes granitsten er der lagt baner af asfalt, som males med røde streger og enkelte grønne.  Det udgør også et grafisk element, der bryder udseendet.  Desuden sættes der lyspullerter op, som oplyser fortovet. Pullerterne forhindrer samtidig bilerne i at køre op over fortovskanten og parkere.  Firmaet Preben Skaarup Landskab har tegnet Østerbros ny udseende, og opgaven hænger sammen med den ny plads på østsiden af Nordkraft, Teglgårds Plads, som tegnestuen også har formet.  Pladsen har hidtil været optaget af maskiner og materialer, men nu er det væk, og hvis alt går vel er pladsen klar til indvielse i slutningen af september.  Et af elementerne på pladsen er markering af et åløb.  Det bliver dog en tørskoet udgave med gamle betonblokke som kantmarkering.  Og ingen vand.  At grave åløbet frem i lyset er nemlig en bekostelig affære, som kommunen ikke har råd til på nuværende tidspunkt.  Oprindelig var det også tanken at indrette Teglgårds Plads med en rund scene til udendørs optræden. Den del er af økonomiske grunde også neddroslet.  Dog opstilles en gitterkonstruktion, der kan bruges til ophængning af reklamer og bannere.  NYT KOR: Vil du synge med i » Østerbro Folkekor « , ja, så skal du bare komme med liv og lyst i øjnene.  Sådan lyder opfordringen fra dirigent Franz Rasmussen i forbindelse med, at Østre Gasværk nu søger glade sangstemmer til bydelens helt eget kor, netop døbt som » Østerbro Folkekor « . Den også fra tv så kendte dirigent ser » da gerne « , at man har prøvet at synge før, men ellers er lyst og engagement det vigtigste.    Jul på gasværket   Franz Rasmussen, der skal lede alverdens stemmer i de flere forskellige kor, som skal medvirke i Østre Gasværkets nye juletradition » Stemmer fra Gasværket « får hermed endnu et kor at arbejde med i forestilllingen, der skal spille i alt 24 forestillinger på gasværket op til jul.  » Det bliver bydelens helt eget kor, som skal udgøre en del af juleforestillingen, og man kan sagtens forestille sig at der kan blive tale om et tilbagevendene samarbejde med andre af teatres produktioner « , fortæller direktør Pia Jette Hansen.  Allerede nu er det sikkert, at Franz Rasmussen vender frygteligt tilbage til Østre Gasværk i 2012.    Tilmelding   Man kan melde sig det nye folkekor ved et koncertarrangement på Østre Gasværk på fredag den 1. juli klokken 20.  Her vil forestillingens korkoordinator, Susanne Mathiesen, tage imod tilmeldinger, og denne dag vil også datoerne for fire obligatoriske prøver i oktober måned blive meldt ud.  » Og man forpligter sig altså til at medvirke mindst én hel weekend, og det vil sige at man er med i seks af de i alt 24 forestillinger « , understreger dirigenten, der er mere end glad for udsigten til endnu flere stemmer at arbejde med.    Spyt i mikrofonen   Når stemmerne til Østrebros Folkekor skal findes, så skal det ske med manér og musik.  Fredagens musikalske indslag leveres dels af bigbandet » Integrationsværket « med hele syv sangere og under ledelse af føromtalte dirigent. Derudover optræder den vist nok legendariske, » Human Beat boxer « , Tahir Dalager. Når man er beat boxer, så laver man helt særegne lyde ind i mikrofonen, ja, man kunne fristes til at beskrive fænomenet som forskellige måder at spytte i mikrofonen på.  Også » Legestuen « et rap-ensemble fra Urbanplanen går på scenen denne aften. De skal også medvirke i juleforestillingen.  Billetter til arrangementet på fredag kl. 20 kan købes i døren og koster 50 kroner. Kan man ikke komme til dette tilmeldingsarrangement, så kan man sende en mail til kor-koordinatoren på adressen: susanne@fragentur. dk.  MÅLSCORER: Det var en glad og lettet Mads Laudrup, der onsdag aften scorede sit hold FC Helsingørs sejrmål i pokalopgøret mod serieholdet fra Sunred.  Helsingør spiller til daglig i 2. division øst, men som i alle ægte pokalopgør var den lille ved at snyde den store.  Men kun lige ved og næsten, for Mads levede op til familietraditionerne og afgjorde kampen på et flot frisparksmål i slutningen af anden halvleg.    Hjem fra Hobro   Men der var også en anden grund til, at det var en glad Mads Laudrup, som Østerbro Avis talte med efter kampen.  Dagen efter skulle han nemlig generhverve sin lejlighed på Østerbro, som han har haft fremlejet ud i den tid han har spillet for Hobro, der i øvrigt lige nu fører i 1. division.  » Østerbro har altid haft første prioritet for mig, « fortalte Mads Laudrup efter kampen.  » Og jeg har glædet mig til at vende " hjem" til bydelen, som jeg har været glad for meget længe. Jeg voksede jo op dels i Hellerup, dels i Nordsjælland, men jag har altid følt mig tiltrukket af Østerbro med dens mange dejlige steder, caféer og butikker. Østerbrogade er jo en herlig forretningsgade, og så er jeg meget glad for cafémiljøet omkring Bopa Plads, hvor jeg selv bor i nærheden, « lød det fra Mads Laudrup.    Roser Sunred   Han roste i øvrigt aftenens modstandere fra Sunred: » Jeg kender jo nogle af spillerne fra min tid i HB Køge, så jeg vidste godt de ville komme med 120 km/ t, « sagde Mads Laudrup med et stort grin.  Men trods hastigheden var der altså alligevel ikke nok til at slå favoritterne af banen.    Mads er vild med dans   Mads Laudrup er søn af Michael Laudrup, der af de fleste fodboldeksperter anses for at være den største fodboldspiller Danmark nogensinde har fostret.  Mads er 24 år og hans fulde navn er Mads Thunø Laudrup.  Han er bror til Andreas Laudrup fra FC Nordsjælland -og så hedder hans onkel Brian og farfaderen Finn.  Mads Laudrup fik det meste af sin fodboldopdragelse i KB, som både faren og farfaderen også har spillet for, og han nåede også at spille for KB's førstehold FC København, inden turen gik til HB Køge, Hobro og nu FC Helsingør.  I sidstnævnte klub er træneren Benny Gall, der ligesom Mads Laudrup har en lang fortid i KB/ FCK.  Og så skal fjernsynsseerne i øvrigt vænne sig til at se Mads Laudrup med dansesko på. Han er nemlig med i denjnye sæson af Vild Med dans på TV2.  Søndagsbrunch på Guldanden   Restaurant Guldanden, som ligger med den smukkeste udsigt over søerne, serverer kun brunch om søndagen, men de gør det godt og til en rimelig pris taget i betragtning af at de 125 kroner inkluderer både stempelkaffe og friskpresset juice. For det beløb får du en gourmetbrunch med yoghurt med frugtsalat og mysli, røræg med serranoskinke, chorizo og stegte kartofler, pandekager med vanillesirup, gazpacho (som er kold, spansk grønsagssuppe), to slags ost med syltede valnødder og marineret laks med peberrodscreme og stegt rugbrød. Når du har spist dig igennem dette prægtige måltid, gør en tur rundt om Søerne godt, hvis bukserne strammer. Husk at bestille bord i god tid, hvis du vil sikre dig en plads med søudsigt. Hvad: Guldanden Hvor: Sortedams Dossering 103, Kbh. Ø, tlf. 35 42 66 06 Hvordan: Brunch søn kl. 11-14 til 129 kr. inkl. kaffe og juice Læs mere på  www.guldanden.dk    Ny ved Svanemøllen   Østerbro har fået et nyt, hyggeligt spisested, som ligger på første sal i boldklubben B 93s lokaler bag Svanemøllen Station. Du finder caféen, som deler navn med vores kommende konge, ved at gå ned ad vejen ved bussernes endestation, der hedder Ved Sporsløjfen. Frederik’s er et godt sted at spise brunch på en doven dag i weekenden, når pinsen er overstået - her har de nemlig lukket. Du kan både sidde udenfor på den store terrasse, som vender mod syd, eller under det hvide solsejl i gårdhaven. Vil du sidde inde, har caféen både store, runde borde og små, høje borde med barstole, hvor du kan gå ombord i dagens første måltid. Når du har spist, kan du flytte over i en blød lænestol og sludre videre eller fordybe dig i søndagsavisen. Frederik’s brunch koster kun 93 kroner – »vi ligger jo i B 93!«, siger ejeren Ole Klein, som før drev Frederik’s på Frederikssundsvej i Brønshøj. Til den pris får du både brunchtallerken, godt brød, juice og stempelkaffe. Vil du invitere hele storfamilien med svigermekanik, papforældre og halve søskende til brunch, har Frederik’s både et stort selskabslokale. Hvad: Frederik’s Hvor: Ved Sporsløjfen 10, Kbh. Ø. Hvordan: Brunch fås i weekenden kl. 10-15 og koster 93 kr.   Caféen uden navn   Caféen på Lille Trianglen hedder ikke længere Amokka, efter kaffeforretningen er blevet købt af Scanomat, og caféen er overtaget af folk, som også driver Carlton på Halmtorvet. Hvad den kommer til at hedde er endnu usikkert. Foreløbig står der blot Kaffehus på caféens markiser, som giver skygge og ly over en del af de mange udendørs borde med sol det meste af dagen. Brunch kan du her få hver dag. Prisen er 105 kroner, og hvis du har appetit som en skovhugger, skal du nok bestille en portion pandekager eller bacon og røræg eller yoghurt med frugt til 45 kroner ved siden af for at blive mæt. En brunch på det tidligere Amokka løber hurtigt op, hvis du skal have mere end én kop kaffe, for en dobbelt latte i et lille glas koster 40 kroner. Har du børn eller babyer med, så vær opmærksom på, at caféen har en børnepolitik, som er beskrevet på et opslag, der hænger på indersiden af døren, som opfordrer forældre til at vise hensyn til de øvrige gæster. Hvad: Det tidligere Amokka, som ikke har fået nyt navn endnu Hvor: Dag Hammerskjölds Allé 36-40, tlf. 35 27 63 00 Hvordan: Brunch hver dag 10-15 til 105 kr. Sideorder: 45 kr. Dobbelt latte: 40 kr. Valsølille-juice: 28 kr. I alt 218 kr.   Selvhenter på Østerfælled Torv   Kafe Kapers ligger som et drivhus af rette linier i glas og ædle træsorter midt på Østerfælled Torv ved Østerbrogade mellem Parken og Iso. Den gennemsigtige kube giver læ for mange pladser udenfor med sol fra morgen til aften, hvor du kan spise brunch både på hverdage og i weekenden. Bemærk, at der ved indgangen til cafe-kuben hænger et skilt, hvor der står, at du skal bestille og betale i baren, hvis du sidder udenfor – det kan være svært at se. 95 kroner koster brunchtallerkenen med græsk yoghurt med ahornsirup og mandler, frugtsalat, røræg, fransk skinke, røget laks, grillet chorizo, brunchpølser, to oste og en croissant. Ligesom på den tidligere Amokka koster en dobbelt latte 40 kroner, så hvis Kapers har nogen stamgæster, må man formode, at de er ved muffen. Juicen er friskpresset og koster 30 kroner for et lille glas. Hvad: Kafe Kapers Hvor: Gunnar Nu Hansens Plads 2, Østerfælled Torv, Kbh. Ø, 35 25 11 20. Hvordan: Brunch man-fre kl. 10-13, lør-søn 10-15. Pris: 95 kr. Dobbelt latte: 40 kr. Juice: 30 kr. I alt 165 kr. Læs mere på  www.kafekapers.dk    Sommeridyl foran Circus   Rosenvængets Allé er en hyggelig, brostensbelagt gade med to hyggelige caféer: den spanskinspirerede vinbar Panzón på højre hånd og spisestedet Circus på venstre hånd, som også er solsiden om formiddagen. Når solen luner på Østerbro, er pladserne på fortovet på den ensrettede gade et idyllisk sted at spise sen morgenmad før eller efter en tur rundt om Søerne. Er vejret køligt, eller foretrækker du at sidde lidt mere diskret, har Circus et bord inden døre, der står i en niche, hvor man kun kommer forbi, hvis man skal på toilettet. Pandekagerne, den elegante anretning og croissanten på Circus’ brunch, der hedder Paris On My Mind, er især populær blandt de kvindelige gæster. Brunchen serveres fra klokken 11 og koster 100 kroner inklusiv juice. Du slipper med 33 kroner for en dobbelt caffe latte, hvilket ikke er urimeligt på Østerbro. Hvad: Circus Hvor: Rosenvængets Allé 7, Kbh. Ø, 35 55 77 72 Hvordan: Weekendbrunch kl. 11-15 til 100 kr. inkl. juice. Dobbelt latte 33 kr. I alt 133 kr. Læs mere på  www.delicious.nu    Flere caféer   Du kan finde flere  caféer med brunch på  www.aok.dk , hvis du klikker  på brunch-  kategorien eller skriver hverdagsbrunch,   weekendbrunch eller søndagsbrunch i   søgeboksen.  »Det var helt sikkert ikke sket i Sydhavnen.«

Forfatteren Rasmus Rasmussen har netop fortalt om en begivenhed, som han 

mener, siger alt om forskellen mellem Østerbro og andre bydele i København. 

Han tabte sin pung på Østerbrogade uden at opdage det. Men en venlig og 

opmærksom sjæl spunsede straks efter ham og sørgede for, at ejermanden kunne 

proppe den tilbage i sin lomme.  »Folk er ikke så desperate her,« konstaterer Rasmus Rasmussen, der har boet 

tre år på Østerbro.  »Ja, de fleste har orden  i økonomien, men det gør samtidig også folk lidt 

selvfede,« skyder Jens Kruse ind. Han har dog lignende erfaringer med flinke 

østerbroere som Rasmus Rasmussen.  »Det er svært at skulle op ad trappen til lejligheden med både et lille barn 

og alle sine indkøb. Men når jeg møder folk fra min opgang, så bærer de lige 

poserne op. Uden at spørge,« siger han.  De to østerbroere sidder overfor hinanden på deres stamsted, Cafe Bopa. 

Begge bor  i nærheden, og begge kommer dagligt på cafeen, som de mener er 

lidt atypisk i forhold til de øvrige cafeer på Østerbro.   »Mange af cafeerne på Østerbrogade er skrækkelige. Jeg har en gang været på 

Theodors på Østerbrogade. Sætter aldrig mine ben der mere. Det er alt for 

smart,« konstaterer 27-årige Rasmus Rasmussen.  Han bryder sig heller ikke om at gå i byen på Østerbro:  »Der er selvfølgelig Park, men det virker som om, at gæsterne primært er 

dem, der er for gamle til at gå på In.«   Murbrokker og månelandskab   Den grafiske designer Jens Kruse bruger mest cafe Bopa som sit 

ryge-pibe-sted.   »Jeg har mit daglige 45-minutters frikvarter her. Med små børn må jeg ikke 

